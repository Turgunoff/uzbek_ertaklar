{
  "stories": [
    {
      "id": "1",
      "title": "Xurshid bilan Laylo",
      "category": "Muhabbat haqida",
      "readTime": "25 daqiqa",
      "description": "Misr podshosi va vazirining farzandlari Xurshid va Laylo o'rtasidagi muhabbat hikoyasi. Laylo sehrli bog'da yashovchi pari bilan uchrashadi va Xurshid uni qutqaradi.",
      "isFavorite": false,
      "content": "Bir bor ekan, bir yo'q ekan, bir zamonlarda Misr mamlakatida bir podsho o'tgan ekan. Uning otini Abdulaziz shoh der ekanlar. Shohning Abdukarim degan vaziri ham bor ekan. Abdulaziz shoh bilan Abdukarim vazir juda inoq ekanlar.\n\nUlar yoshlikda madrasada birga o'qishgan, ayniqsa, Abdukarim nihoyatda tirishqoq ekan. O'zi kambag'al oilasidan bo'lishiga qaramay, butun kuch-quvvatini ilmga berar, uni chuqurroq o'zlashtirishga harakat qilar ekan. Abdukarim vazir har vaqt shohga:\n— Bu dunyo o'tar dunyo, yaxshilik qilsang ham o'tadi, yomonlik qilsang ham o'tadi, xalq bizning onamiz bo'ladi. Shuning uchun xalqqa yaxshilik qilmoq kerak. Yomonlik qilish har kishining qo'lidan keladi, ammo yaxshilik qilish har kimning qo'lidan kelavermaydi, — der ekan. Ular har bir ishni bamaslahat bajarishar ekan. Mamlakat ham o'sha davrda tinch va obod ekan. Lekin ular dunyoning bir kamchiligidan nihoyatda xafa ekanlar. Shoh ham, vazir ham befarzand ekan.\n\nKunlardan bir kun shohning saroyiga bir qalandar kelibdi. Shoh qalandarni o'z oldiga chaqirib olib, unga:\n— Ey qalandar, siz jahongashta odamsiz, ko'p shahar va qishloqlarni kezgansiz. Ko'p odamlarni duo qilasiz. Menga farzandsizlikning chorasini aytib berolmaysizmi? — debdi. Qalandar:\n— Bilaman, — deb qo'ynidan ikki olmani chiqarib, birini shohga, birini vazirga berib, duo qilibdi. — Biringizga xudo o'g'il, biringizga qiz beradi, ammo ikkovingiz bir-biringiz bilan quda bo'lasiz, — deb qalandar shoh bilan vazirdan in'om va ehsonlar olib jo'nab ketibdi.\n\nOlmani yeganlaridan so'ng shohning xotini o'g'il tug'ibdi. Otini Xurshid qo'yishibdi. Vazirning xotini qiz tug'ibdi, uning otini Laylo qo'yishibdi. Bolalar birga tarbiya ko'rib, birga o'sishibdi. Xurshid bilan Laylo bir mayiz topsalar bo'lishib yer ekanlar, ittifoqlik, mehr-muhabbat kundan kunga kuchayib boraveribdi. Laylogul qizlar maktabida o'qisa, Xurshid o'g'il bolalar madrasasida o'qibdi.\n\nYildan yil, oydan oy, kundan kun o'tib, Xurshid bilan Laylo ham o'qishni tugatibdi. Ular o'n sakkiz yoshga kiribdilar. Shoh o'g'li Xurshidni uylantirish harakatiga tushibdi. Vazirning qizi Laylogulga sovchi yuboribdi. Vazirning qizi sovchilarga:\n— Shahzoda Xurshidning ko'ngli menda bo'lsa, o'zim bilan gaplashsin. Mening bir shartim bor. Agarda qabul etsa, men ham roziman, — debdi. Sovchilar qizning aytgan so'zlarini Xurshidga yetkazibdilar. Xurshid vazirning uyiga boribdi. Mehmonxona o'rtasiga parda tutilgan ekan. Pardaning orqasida o'tirgan Laylogul shahzodaning tovushini eshitib, \"Assalomu alaykum, shahzoda!\" debdi. Shundan keyin ikkisi hol-ahvol so'rashibdi. Bular maktabga kirganlaridan so'ng, bir-birlari bilan ko'risha olmagan ekanlar. Laylogul Xurshidning taklifiga shunday debdi:\n— Men qarshi emasman, biroq bir shartim bor. Agarda qabul etsangiz to'yga roziman. Shartim shu: har kuni ertalab uyingizga boraman, kech bo'lmasdan o'z uyimga ketaman, — debdi.\n\nShahzoda qizning bu shartiga hayron qolib, nima javob qaytarishni bilmay qolibdi. So'ng Xurshid aql-hushini bir joyga to'plab, shartini qabul qilay, uyimga borgach, boshqa chorasi topilib qolar, — deb o'ylabdi. Xurshid Laylogulga:\n— Shartingizni qabul etdim, — debdi.\n\nO'n besh kun to'y bo'libdi.\n\nShahzoda uchun qator uylar juda yaxshilab bezatilgan ekan. Ammo bu uylarning birontasida ham kelinchak Laylogul ko'rinmas ekan. Laylogul esa, o'z shartiga muvofiq, to'yning ertasigayoq erta bilan nonushtaga kirib kelibdi. Xurshid shoshilganicha Layloni kutib olibdi-da, uyga boshlabdi. Ular qator uylarni bir-bir tomosha qilib, o'n birinchi uyga kiribdilar. Kanizak qizlar dasturxon yozibdilar. Dasturxon noz-ne'matga to'la emish. Ular suhbatlashib o'tirib, kunni kech qilibdilar. Laylogul boshiga paranjisini yopinib, otasining uyiga jo'nab qolibdi. Xurshid og'zini ochib, qizning ketidan qarab qolaveribdi.\n\nBu ahvol har kuni takrorlanaveribdi. Ko'pincha, Laylogul parishon bo'lar, Xurshidning gaplariga ham e'tibor bermas ekan. Xurshid nima gapligini bilolmay, og'ir ahvolda qolibdi.\n\nKunlardan bir kun Xurshid o'ylab-o'ylab maktabdosh do'sti Abdumutalning oldiga boribdi. Do'sti madrasa hujrasida turar ekan. Xurshidni xursand bo'lib kutib olibdi. Abdumutal sayohatga ketgani uchun ular anchadan buyon ko'rishishmagan ekan. Abdumutal Arabistonning ko'p shaharlaridan tashqari, Hindiston, Peshovur kabi uzoq mamlakatlarda bo'lganini gapirib beribdi.\n\nAbdumutal o'ttiz ikki yoshlarda bo'lib, ancha ziyrak yigit ekan. Xurshidning xafaligini kelgan zamon sezibdi. Ular ovqatlanib, choy ichib, suhbatlashib o'tiribdilar. Abdumutal sekin gap boshlabdi:\n— Do'stim Xurshid, siz shohning o'g'lisiz. Hamma narsa siz uchun tayyor. Husn, aql, idrok, ilmda Arabistonda yakka-yu yagona vazirning qizi sizning xizmatingizda bo'lsa-yu, tag'in nega xafa ko'rinasiz?\n— Mening xafaligimni qaerdan bildingiz? — deb so'rabdi Xurshid.\n— Hech kimdan, lekin betlaringiz sarg'ayganidan, xayolingiz parishonligidan gumon qilaman, — debdi u. Xurshid do'stiga hozirgi ahvolini bir boshdan aytib beribdi. Abdumutal bu so'zlarni eshitib, qo'liga qog'oz-qalam olib, qandaydir duo yozib, Xurshidning qo'liga beribdi.\n— Mana shuni xotiningiz uydan chiqib ketayotganda peshanangiz-ga yopishtirib oling. Qizning orqasidan boravering. U sizni ko'rmaydi. Ketidan borsangiz, hamma sir-asrordan xabardor bo'lasiz, — debdi Abdumutal.\n\nXurshid xursand bo'lib, qog'ozni olib, o'rtog'iga minnatdorchilik bildirib, uyiga qaytibdi. U kechani uxlamay o'tkazibdi. Erta bilan nonushtaga Laylogul yetib kelibdi. Kundagidek ikkisi birgalashib nonushta qilibdilar. Xurshid har kuni qani endi kech bo'lmasa-yu, Layloning husniga to'ysam, deb niyat qilar ekan. Bugun esa tezroq kech bo'lsin, buning sirlarini tezroq bilib olay, deb o'z-o'zidan hovliqar ekan.\n\nNihoyat, Layloning ketar vaqti bo'libdi. U paranjisini yopinib jo'nab qolibdi. Xurshid ham vaqtni g'animat bilib, peshanasiga do'sti yozib bergan xatni yopishtirib, xotini ketidan ketaveribdi. Laylogul to'g'ri otasining hovlisiga kiribdi. Onasi uni ko'rib:\n— Ha, keldingmi, qizim, — deb quchoqlab ko'rishib, ikki yuzidan o'pibdi. Boshidan paranjisini olib, ayvondagi mixga osib qo'yibdi. Kanizak qiz xitoyi laganda osh olib kelibdi. Dasturxon atrofida vazir, Laylo, uning onasi o'tiribdilar. Xurshid ham bexavotir o'tirib olibdi. Hammalari ovqatga qo'l uzatibdilar. Onasi bir suyakni Layloning oldiga qo'yibdi. Uni Xurshid qo'liga olib go'shtini yegan ekan, ichidan oshiq chiqib qolibdi. U oshiqni olib, tozalab, cho'ntagiga solib qo'yibdi. Oshni yeb bo'lib, ustidan bir piyoladan choy ichibdilar. Laylo o'rnidan turib:\n— Oyi, men ketdim, — deb boshiga paranjisini yopinib jo'nabdi. Xurshid ham uning ketidan ketaveribdi. Laylo borib-borib bir darvozani qoqibdi.\n— Olmagul, Olmagul! — deb chaqiribdi. Darvoza ochilibdi. Hovlida bir kelishgan chiroyli qiz olma to'ldirilgan kumush laganni ko'tarib turgan ekan. Laylogul olmadan birini olibdi. Uning ketidan Xurshid ham bitta olma olibdi.\n\nLaylogul Olmagulga:\n— Do'stim, tezroq ketaylik! — debdi. U qiz ham boshiga paranjisini yopinib chiqibdi. Hovlidan uch kishi indamasdan jo'nabdilar. Borib-borib Olmagul yana bir darvozaning halqasini qoqibdi. Darvoza ochilibdi. Laylo: — Anorgul! — deb chaqiribdi. Bir qiz qo'lida bir laganni anorga to'ldirib ko'tarib chiqibdi. Anordan Laylo bir dona, Olmagul ham bir dona, Xurshid ham bir dona olibdi. Anorgul laganni qo'yib, boshiga paranjisini yopinib chiqibdi. Endi bular to'rt kishi bo'libdilar. Ular gapirishib, xaxolab kulishib borar ekanlar. Kulganda Olmagul og'zidan olmagul, Anorgul og'zidan anorgul to'kilar edi. Xurshid ham birga kulishib borayotganidan ular xabarsiz ekanlar. Qizlar shahardan tashqariga chiqibdilar. Nihoyat, tevaragi baland devorlar bilan o'ralgan bog'ga yetibdilar. Bog'ning darvozasi qizil yog'ochdan yasalgan ekan. Anorgul darvozaning halqasini qoqqan ekan, ikki haybatli dev chiqib ochibdi. Devlar qizlarga qarab ta'zim qilishibdi. Xurshid ham ular orqasidan bog'ga kiribdi. U bog'ga qarab hayron bo'libdi. Bog'da yilning to'rt faslini ko'rish mumkin ekan: bog'ning bir tomoni bahor — daraxtlar gullaganmish, ikkinchi tomoni esa yoz, mevalar pishib, tagiga tushib yotganmish. Uchinchi tomoni kuz, daraxtlarning bargi sarg'ayib yerga tushayotganmish... To'rtinchi tomonida esa hovuzdagi suv muzlab, qor pag'a-pag'a bo'lib yog'ib turgan ekan. Bu ajoyib bog'ni ko'rib Xurshid hayron qolibdi. Qizlar bog'ning o'rtasidagi yo'ldan uzoqda ko'rinib turgan qo'rg'on tomonga yuribdilar. Qizlar yasatilgan qirq uydan o'tib, nihoyat, qirq birinchi uyga — saroyning bekasi Guliqahqah parining oldiga kiribdilar. U Ko'hiqofdagi parilar podshosining qizi ekan. Guliqahqah pari Laylogulni yaxshi ko'rib, unga yaqinroq bo'lish niyatida shu yerga bog' yaratgan ekan. Laylogul parining izmidan chiqa olmas, Xurshidni qanchalik sevmasin, har kuni uni tashlab ketishga majbur ekan.\n\nAnorgul bilan Olmagulga Guliqahqah pari Laylogulga xizmat qilasizlar, deb tayinlagan ekan.\n\nLaylogul bilan dugonalari Guliqahqah pari oldiga kirganlarida u tilla taxt ustida yonboshlab yotgan ekan. Guliqahqah pari qizni ko'rib, o'rnidan turibdi va u bilan quchoqlashib ko'rishibdi. Keyin yoniga o'tqazibdi. Ular bir-birlaridan hol-ahvol so'rashibdi. Dasturxon yozilibdi. Maylar suzilibdi. Xurshid ham qizlar bazmini tomosha qilib o'tiribdi.\n\nMusiqalar chalinibdi, qizlar navbati bilan raqsga tushibdilar. Oradan ancha vaqt o'tgach, Guliqahqah pari o'yinni to'xtatib, qizlarga:\n— Charchadinglar, endi borib cho'milinglar! — debdi. Ularning hammasi bog'ga chiqishibdi. U yerda marmar toshdan ishlangan katta hovuz bor ekan. Hovuzning suvi nihoyatda tiniq ekan. Suv tagidagi qimmatbaho toshlar ko'zga ko'rinib turar ekan. Hamma qizlar yechinib, hovuzga o'zlarini tashlabdilar. Ular bir-birlariga suv sepishib, kulishib cho'milishar ekan. Xurshid shu paytdan foydalanib, xotini Laylogulning kiyimini olib qo'yniga solibdi.\n\nHamma qizlar cho'milib bo'lib, o'z kiyimini kiyibdi. Biroq Laylogul kiyimini topolmay hayron bo'libdi. Bog'ning ichi va tashqarisini rosa qidiribdilar.\n\nKo'ylak ham, bironta odam ham topilmabdi. Parilarning hammasi hayron bo'libdi. Bu yerda bunaqa hodisa hech bo'lmagan ekan. Bundan Guliqahqah pari nihoyatda xafa bo'libdi. O'zicha: \"Buning tagiga yetmagunimcha, topmagunimcha qo'ymayman\", — debdi g'azab bilan.\n\nPari devlarni chaqirib:\n— Laylo, Anorgul, Olmagullarni uylariga olib borib qo'yinglar! — deb buyuribdi.\n\nTo'rt dev to'rt oyoqlik katta tosh taxtani keltirib ayvonga qo'yibdi. Uch qiz Guliqahqah pari bilan xayrlashib taxtaga chiqib o'tirishibdi. Xurshid hammadan avval chiqib o'tirib olibdi. Devlar tosh taxtani osmonga ko'tarib uchishibdi. Qizlar o'rgangani uchun churq etishmabdi. Xurshid esa ko'zini chirt yumib olibdi. Devlar taxta toshni yerga qo'yishibdi. Qizlar tushib uy-uyiga jo'nabdi. Xurshid ham uyiga kelib, kaniz qizlardan birini chaqirib, \"Uyda yotaman, Laylo kelsa, meni uyg'otasan. Lekin seni so'ksam, ursam ham ko'nglingga olmagin\", deb tayinlabdi.\n\nErta bilan nonushta vaqtiga Laylogul yetib kelibdi. Uyga kirib kunda o'tiradigan joyiga borib o'tiribdi. Laylo Xurshidni uyning bir burchagida kiyimlarini yechmasdan mast uyquda yotganini ko'ribdi. Shu vaqt kanizlardan biri shoshilganicha kirib, Xurshid yoniga borib:\n— Shahzodam, turing, kelin oyim keldilar! — deb uyg'otaveribdi. Xurshid o'rnidan tura solib:\n— Ey, la'nati, yaxshi tush ko'rayotgan edim, meni uyg'otib, tushimni chala qilding, bor, bir kosa tiniq suv olib kel! — deb do'q uribdi. Kanizak xitoy chinnida buloqning toza, tiniq suvidan keltirib qo'yibdi. Xurshid Laylodan:\n— Meni kechiring, uxlab qolibman, — deb uzr so'rabdi. Undan keyin kanizga:\n— Hozir suvga qarab turib bu kecha ko'rgan tushimni aytaman, ta'birini to'g'ri aytasan, — debdi.\n— Tushimda, — debdi u, — xotinim Laylogul uydan chiqib, to'g'ri o'z uyiga boribdi. Oyisi bir lagan osh keltirib qo'yibdi. Oyisi Laylogulning oldiga qo'ygan suyakni tozalab, ichidan chiqqan oshiqni cho'ntagimga solib qo'yibman. Shu tushim rostmikan? — deb cho'ntagidan bir dona oshiqni chiqarib dasturxon ustiga tashlabdi.\n\nUndan keyin Xurshid Laylogul o'z uyidan chiqib ketgani, Olmagul bilan uchrashgani, uning laganidan bir dona olma olib qo'yniga solganini aytibdi. U qo'ynidan olmani olib dasturxon ustiga qo'yibdi. Keyin Laylogulning Anorgul bilan uchrashgani, undan bir dona anor olganini aytibdi. Keyin ular bilan Guliqahqah parining to'rt fasllik bog'iga borgani, devlar bilan uchrashgani, Guliqahqah parining uyida qizlar bazmi bo'lgani, undan keyin gulbog'dagi hovuzda qizlarning cho'milgani, u yerda yo'qolgan Laylogulning kiyimini olib qo'yniga solganini aytib, ko'ylakni olib yoniga qo'yibdi.\n\nXurshid boshini ko'tarib Laylogulga qarabdi. Laylogul goh Xurshidga, goh dasturxon ustidagi olma, anorga tikilib qarar, biror og'iz gapirishga ham madori qolmagan ekan. Xurshid kulib, indamay Laylogulga qarab turaveribdi. To'satdan yuz bergan bu sirlarning ochilishiga Laylogul chiday olmabdi. Shartta o'rnidan turibdi-da, paranjisini yopinib chiqib ketibdi. Xurshid ham peshonasiga xatni yopishtirib, uning ketidan jo'nabdi. Laylogul to'g'ri Guliqahqah parining oldiga boribdi. Bugungi voqeani unga birma-bir aytib beribdi.\n\nGuliqahqah pari qizning so'zlarini diqqat bilan tinglabdi-da, o'ylab turib:\n— Sen ko'p diqqat bo'laverma. Men ertaga azon vaqtida tosh taxtaga o'tirib, eringning hovlisiga boraman. Agar u kitob o'qib turgan bo'lsa, yaxshi — senga ruxsat beraman. Qaytadan to'y qilamiz. Agar men borgan choqda u g'aflat uyqusida bo'lsa, hovlisiga tosh tashlayman. Shahzoda Xurshid uy-joyi bilan yer ostiga kirib ketadi, — debdi va Laylogulga qarabdi. — Rozimisan?\n\nQiz hech narsa demabdi. \"Borib Xurshidga xabar bersam, pari sezib qolib meni nobud qilishi mumkin. Unga xabar bermasam, uxlab qolsa, pari uni nobud qilishi mumkin. Unda Xurshiddan ajralaman, endi nima qilish kerak?\" deb Laylogul bir qarorga kelmasdan o'rnidan turib, ketmoqchi bo'libdi.\n\nGuliqahqah pari Layloga qarab:\n— Bu kecha shu yerda qolasan, — debdi. Xurshid bu yerda bo'lgan so'zlarning hammasini eshitib uyiga jo'nabdi. Xurshid bu kecha uxlamabdi. U sahar vaqtida o'rnidan turib, yuvinib, toza va yangi kiyimlar kiyib, kitob o'qib o'tiribdi. Nihoyat, hovli tepasida \"g'uv-g'uv, g'uv\" degan ovoz eshitilibdi. Xurshid bu ovoz Guliqahqah parining uchar tosh taxtasi ekanligini sezgan bo'lsa ham, o'zini bilmaslikka olib, boshini kitobdan ko'tarib qaramabdi.\n\nGuliqahqah pari hovli ustida aylanib, shahzoda Xurshidni gilam ustida kitob mutolaasida o'tirganini ko'ribdi. Haqiqatan, shahzoda Xurshid go'zal, aqlli yigit ekan. Laylogulga munosib ekan, deb Guliqahqah pari o'z bog'iga uchib ketibdi. U Laylogulni chaqirib:\n— Bor, Xurshidga ayt, to'yni boshlasin, to'yga men o'zim ham boraman, — debdi.\n\nLaylogul xursand bo'lganicha yugurib Xurshid qoshiga boribdi. Qiz kelsa, u bechora hali ham kitob o'qib o'tirgan ekan.\n— Turing, shahzoda, kitobni yig'ishtiring, avval to'yni boshlaylik, — deb kulibdi Laylogul. Xurshid Laylogulga parining ruxsat berganini, endi ular doim birga bo'lishlarini eshitib, juda sevinibdi. Shu kuniyoq to'y boshlanibdi. To'yning uchinchi kuni parilar bilan birga Guliqahqah ham kelib, kuyov-kelinga oq fotiha beribdi.\n\nSevishganlar murod-maqsadlariga yetibdilar."
    },
    {
      "id": "2",
      "title": "Ikki tabib",
      "category": "Hikmatli ertaklar",
      "readTime": "18 daqiqa",
      "description": "Odil va Jobir ismli ikkita tabib o'rtasidagi raqobat hikoyasi. Odil xalqga yaxshilik qiladi, Jobir esa uni yo'qotishga harakat qiladi.",
      "isFavorite": false,
      "content": "Bir bor ekan, bir yo'q ekan, qadim zamonda Buxoro shahrida kambag'al Ahmad supurgichi bo'lgan ekan. Uning xotini va bir o'g'li bor ekan. Qiynalsa ham er-xotin o'g'lini maktabga beribdi. O'g'li odobli, aqlli, zehnli bo'lganidan qiyinchiliklarni yengib, maktabni bitirgach, madrasaga kiribdi.\n\nOtasi har kuni supurgi boylab sotib, bolasini qo'llab turibdi. Nihoyat o'g'li madrasani ham yaxshi tamomlabdi. Bolaning nomi Odil ekan. Odilni o'qitgan mullalar uning qobiliyatiga qoyil qolibdilar. Ota-onasi endi og'zimiz osh-ga yetdi, deb suyunganlarida, mudarrislar \"Bola hali yosh, domlalik unga to'g'ri kelmaydi\", deb unga ish bermabdilar. Lekin bola idrokli bo'lib, domlalar bilmagan narsalarni bilar ekan. Odil ishsiz qolganidan ota-onasi qayg'urib, o'g'liga hunar o'rgatishga ahd qilishibdi. Odilga ham bu gap ma'qul tushibdi.\n\nOtasi maxsido'z kosib o'rtog'iga shogirdlikka bermoqchi bo'lib, o'g'lini yetaklab ketayotsa, Yusufboy tabib ularni do'konga taklif qilib, hol-ahvol so'ragach:\n— Bu bola kim? — debdi.\n— O'g'lim, ismi Odil, yaqinda madrasani tugatdi, mudarrislar yosh, deb ish berishmadi. Shuning uchun o'g'limni maxsido'z o'rtog'imga shogirdlikka olib ketyapman, — debdi Ahmad aka. Yusufboy tabibning farzandi yo'q ekan, u:\n— Ahmad aka, o'g'lingizni menga shogirdlikka bersangiz. Dori tayyorlash va tabibchilikni o'rganadi. Men o'zim sizga yordam qilib turaman, o'g'lingiz ham xabar olib turadi. O'g'lingizni o'zimga o'g'il qilib olsam. Kampirim ham xursand bo'lardi. Uyingizga tez-tez yuborib turaman, — debdi. Ahmad aka o'ylab ko'rib, rozi bo'libdi. Yusufboy tabibnikida o'g'lini qoldirib, o'zi qaytib ketibdi.\n\nYusufboy tabib Odil bilan suhbatlashib, do'konidagi dorilarning nomlari bilan tanishtirib, narxlarini aytibdi, do'konni qanday tutish to'g'risida ham tushuntiribdi. Bir necha kun o'tmay tabibning ishi yurishib ketibdi. Yusufboy tabib ham \"O'g'lim qutli keldi\", deb suyunibdi. Yusufboy tabib oqko'ngil odam ekan, u Odilning ota-onasiga yordam berib turibdi. Odil esa tabiblik hunarini o'rgana boshlabdi. Yusufboy tabibning shon-shuhrati butun shaharga tarqalibdi.\n\nKunlardan bir kun shu shaharning qozisi o'g'lini Yusufboy tabibning oldiga olib kelib:\n— Shu o'g'limga hunaringizni o'rgatsangiz, — deb iltimos qilibdi. Qozi o'g'lining odamlarni tuzatishini emas, balki ko'proq mol-dunyo topishini o'ylab shunday qilgan ekan. Yusufboy tabib ham yo'q deya olmasdan qozining o'g'lini shogirdlikka olibdi. Uning ismi Jobir ekan. Jobir tabiblikka unchalik qiziqmasa ham, otasidan qo'rqqanidan o'rgana boshlabdi. Yusufboy tabib ham Odil bilan Jobirga birdek qarar, ikkalasiga ham tabiblik sir-asrorlarini birdek o'rgatar ekan.\n\nOradan bir necha yillar o'tibdi. Odil bilan Jobir bir-biridan qolishmaydigan tabib bo'lib yetishibdilar.\n\nKunlardan bir kun Yusufboy tabib ikkala shogirdini oldiga chaqirib:\n— O'g'illarim, mana, ikkalang ham tabiblikni o'rganib oldilaring. Endi senlarga nasihatim shuki, puli yo'q ekan deb dori bermasdan kambag'al, beva-bechoralarni qiynamanglar. El-yurt oldida ta'naga qolmanglar. Aql bilan ish qilib, manmanlikka berilmasdan, bir-biring bilan maslahatlashib ish tutinglar. Endi sizlarga ruxsat, tabiblik qilaverishinglar mumkin, — deb ularga oq fotiha berib jo'natibdi. Oradan bir necha kun o'tgandan keyin Yusufboy tabib olamdan o'tibdi.\n\nOdil ustozining o'lganini eshitib, borib ta'ziyasi o'tguncha ustozinikida bo'libdi. Jobir eshitsa ham qadam bosmabdi. Ikkalasi bir shaharda tabibchilik qilishar ekan. Odil kambag'al, beva-bechoralarga rahmdillik qilib, dori-darmonlarni tekinga berib yuborar ekan. Boylardan esa ikki hissa oshiq olar ekan. Jobir Odilning obro'si ko'tarilib ketayotganini ko'rolmabdi. Otasining gapiga kirib, kunlardan bir kun Odilning oldiga kelib:\n— Odil, senga bir maslahat bilan keldim. Menimcha ikki tabibga bir shahar torlik qiladi, shaharda yo sen, yo men bo'lishim kerak, — debdi. Odil unga:\n— Shahar keng, senga hech zararim tegayotgani yo'q, seni ham menga zararing tekkani yo'q. Undan ko'ra, kelishib ishlayversak bo'lmaydimi? — debdi. Jobir unga:\n— Kel, bo'lmasa baxtimizni sinaymiz: bir-birimizni mehmon qilamiz. Birinchi bo'lib sen biznikiga kelasan, oldingga nima taom qo'ysam yeysan. Keyin men senikiga mehmonga boraman, men ham nima bersang eb, nima ichirsang ichaman. Nima bo'lsa peshanamizdan ko'ramiz. Shunga nima deysan? — debdi.\n\nOdil ham noiloj rozi bo'libdi. Oradan bir necha kun o'tgandan keyin Jobir Odilni uyiga chaqiribdi. Odil esa mehmondorchilikka bormasdan avval besh-o'n chelak sut olib kelib qo'yibdi. Keyin mehmon bo'lib, Jobirning uyiga boribdi. Jobir Odilning oldiga dasturxon yozibdi va dasturxonni noz-ne'matlar bilan to'ldirib tashlabdi. Ziyofat orasida bir piyola zahar olib kelib Odilning qo'liga beribdi. Odil zaharni ichibdi-yu, uyiga ketibdi. Odil uyiga borib, chelakdagi sutlarni ichib, oshqozonini tozalab, zaharlanishdan qutulib qolibdi.\n\nOradan bir necha kun o'tibdi. Shart bo'yicha Odil Jobirni mehmonga chaqiribdi va oldiga dasturxon yozibdi. Mehmonni juda yaxshilab ziyofat qilibdi. Jobir ham uyiga sutni g'amlab kelgan ekan. U sergaklanib, Odil qachon zahar berishini kutibdi. Odil esa Jobirga zahar bermasdan oldiga yaxshi taomlar qo'yib, yaxshi so'zlar bilan kuzatibdi. Jobir o'zining qilgan ishiga pushaymon bo'lib, Odildan uzr so'rabdi.\n\nShundan keyin bir-biriga ozor bermasdan, bir-biri bilan maslahatlashib ish qilibdilar."
    },
    {
      "id": "3",
      "title": "Dod",
      "category": "Hikmatli ertaklar",
      "readTime": "20 daqiqa",
      "description": "Komiljon va Homiljon ismli ikkita yigitning qaroqchilarni aqllik bilan mag'lub etish hikoyasi. Dod ismi qaroqchilarni tutishda muhim rol o'ynaydi.",
      "isFavorite": false,
      "content": "Bir bor ekan, bir yo‘q ekan, bundan ko‘p yillar ilgari ikkita o‘qimishli, ziyrak yigit yashagan ekan. Ulardan biri Komiljon, ikkinchisi Homiljon deb atalar edi. Komiljon qorachadan kelgan, o‘rta bo‘yli, kipriklari uzun, kelishgan yigit, Homiljon esa chiroyli, shahlo ko‘z, qoshlari Komiljonnikidan qalinroq, lekin o‘ziga unchalik oro bermaydigan yigit edi.\n\nYigitlar amakivachcha bo‘lib, yoshlikdan birga o‘sishgan, madrasada ham birga ilm olganlar. Bir kuni ular o‘qishni davom ettirish uchun boshqa shaharga yo‘l olishdi. Bu shaharda yaqinda qaroqchilar paydo bo‘lib, aholining mol-mulkini talayotgan edi. Qaroqchilar shu qadar ayyor ediki, ularni hech kim ko‘rmagan, faqat qilgan ishlarigina ayon bo‘lgan. Ularni tutish uchun mirshablar tayinlansa ham, qaroqchilarni ushlashning iloji bo‘lmayotgan edi, chunki ularning shaharda maxfiy yordamchilari bor, o‘zlari esa shahar chekkasida yashar edi. Shuning uchun ular mirshablar yo‘qligini poylab, mo‘ljallangan xonadonlarni talashar edi.\n\nKomiljon bilan Homiljon shaharga kelganidan xabar topgan qaroqchilar ularni savdogar deb o‘ylab, ko‘z ostiga olishdi. Yigitlar shaharning markaziy ko‘chasidagi uylardan biriga joylashib, o‘z ishlari bilan ovora bo‘lib yurishdi. Har kuni kechasi kitob o‘qib, ilmga sho‘ng‘ib o‘tirishar edi.\n\nBir kuni kechasi, yigitlar kitob o‘qib o‘tirganida, eshik taqilladi. Komiljon eshikni ochishi bilan o‘ntacha kishi uyga bostirib kirib, yigitlarni urib, oyoq-qo‘llarini bog‘lab, qimmatbaho buyum va oltin izlay boshlashdi. Ko‘p tintuvdan so‘ng hech narsa topolmagan qaroqchilardan biri do‘q urdi:\n— Hoy, ablahlar, oltinlarni qayerga yashirdinglar?\n— Sizlarga oltin kerak bo‘lsa, bizga jon kerak, — dedi Komiljon, arqonning siqishidan badanlari qaqshab. — Oyoq-qo‘llarimizni bo‘shatinglar, o‘zimiz topib beramiz.\n\nQaroqchilarning boshlig‘i, baland bo‘yli, shopdek mo‘ylovli, ko‘zlari chaqnagan kishi: “Bularni bo‘shatinglar”, deb buyurdi. Qaroqchilar darhol yigitlarning bog‘ini yechishdi.\n\n— Bizdagi oltinlar aslida sizlarniki bo‘lishi kerak, — dedi Komiljon oyog‘ini uqalab. — Mayli, rozimiz.\n— To‘g‘ri, do‘stim, oltinlar aslida shularniki bo‘lsa kerak, — dedi Homiljon ham.\nQaroqchilar kulib yuborishdi.\n— Bunaqasini ko‘rmagan edik, — dedi ulardan biri.\n— Nega g‘alati gapiryapsan, yigit? — so‘radi boshliq. — Joningni asrayapsanmi? Qani, tezroq ko‘rsat.\n— O‘lim haqiqat, — dedi Komiljon, — lekin bu oltinlarning qissasi bor. Avval oltin turgan joyni ko‘rsatay, keyin tarixini aytaman.\n\nKomiljon ularni hovlining bir burchagiga boshlab borib, o‘sha yerni qazishni buyurdi. Ikki kishi qazishga qoldi, qolganlar Komiljonni uyga olib kirishdi.\n\n— Qanday qissa aytmoqchisan? — so‘radi boshliq.\n— Gapimizni eshitib, “bundayini ko‘rmagan edik” dedinglar. Agar oltin qissasini eshitsanglar, hayron qolasizlar, — dedi Homiljon.\n— Qani, gapir!\n\nKomiljon jiddiy tusda gap boshladi:\n— Otam juda qashshoq kishi edi. Kun kechirish qiyin, yegani non, ichgani suvni zo‘rg‘a topardi. Ko‘p hunarlarni sinab ko‘rdi, lekin hammasi og‘ir tuyuldi. Yoshi ham ancha ulg‘aygan edi.\n— Deraza yoniga boray, — deb ijozat so‘radi Komiljon. — Ko‘nglim biroz behuzur bo‘lyapti.\n— Mayli, boraqol, — dedi boshliq. Komiljon deraza yoniga borib, uni qiya ochib, to‘yib nafas oldi va davom etdi:\n— Otam oxiri o‘rmondan o‘tin olib sotishga o‘tdi. Uning bir hamrohi ham bor edi, doim birga borishardi.\n\nQaziyotgan qaroqchilar ham qiziqib, eshik yoniga kelib, “qissa”ga quloq sola boshlashdi.\n\n— Kunlarning birida, — davom etdi Komiljon, — otam va hamrohi bir to‘nkani qazib chiqarishayotganda, yonlaridagi yer o‘pirilibdi. “Bunda ne hikmat bor?” deb, yerni qazishdi. Ketmonlari bir sopolga tegdi. Qarasalar, xum ekan. Xumni chuqurdan chiqarib olishdi. Dadam tepada, hamrohi pastda edi. Otam xumning og‘zini ochib qarasa... xum to‘la oltin!\n\nDadam o‘yladi: “Butun umr qashshoqlikda o‘tdi. Endi hamrohimni o‘radan tortib olsam, u podshohga xabar bersa, yana hech narsasiz qolamanmi?” Shu xayol bilan arqon tashlamay, sekin uyiga jo‘nadi. Hamrohi esa to‘xtovsiz: “Qani, arqonni tashlamaysanmi?” deb baqirardi. Dadam arqon tashlamaslikka qaror qilib, uyiga ketdi.\n\nBu gapni eshitgan qaroqchilar “bir xum tillalik bo‘ldik” degandek bir-biriga qarashdi.\n\n— Hamrohi dadamning fe’lini sezgan shekilli, — davom etdi Komiljon, — oxirgi kuchini to‘plab, ovozining boricha chaqirdi. Dadam yana o‘raning og‘ziga kelib:\n— Nima gaping bor? — debdi.\n— Shuncha birga yurib, qashshoqlikda sen menikiga bormading, men senikiga, — debdi u. — Mayli, yoshim o‘tdi, o‘limimga roziman. Ammo senga bir vasiyatim bor. Uyim falon joyda. Birgina o‘g‘lim bor, ismi Dod. Unga uch-to‘rt tanga tilladan berib, mening uyga qaytmasligimni aytib qo‘y. Bechoralarning ko‘zi to‘rt bo‘lib o‘tirmasin.\n\nDadam ma’yus bo‘lib, cho‘ntagiga besh-oltita oltin solib, hamrohining uyini topib bordi.\n— Dod, hoy Dod, — deb sekingina chaqirdi. Uydan hech kim chiqmadi. Yana “Dod”, deb biroz balandroq aytdi. Hech kim javob bermadi.\n\nOtam eshikning bir tabaqasini ochib, “Dod” deb baqirdi. Ovoz chiqmadi. Keyin ovozining boricha “Dod, Dod!” deb baqira boshladi.\n\nAtrofda odam sharpasi ko‘rinib, Komiljonga ham quvvat bo‘ldi.\n— “Dod, Dod”, — deb baqirardi otam. Qilgan ishiga pushaymon edi. Uydan ovoz chiqmagach, yana qattiq xafa bo‘lib, ko‘z-yoshi to‘kib, “Dod, Dod”, deb baqiraverdi.\n\nBu orada atrofdagi kishilar “Dod” degan tovushni eshitib, nima gap ekan deb, har kim qo‘liga tushgan narsani olib, shu tomonga yugurib kela boshladi. Qo‘riqchilikda turgan mirshablarga ham xabar yetib, ular ham tezda shu yerga yetib kelib, uyni o‘rab olishdi.\n\nMirshablar xalq yordamida qaroqchilarni tutib olishdi. Komiljon bilan Homiljonga katta sovg‘alar berildi, ularning fahm-u farosatiga qoyil qolishdi.\n\nShundan so‘ng xalq tinch hayot kechira boshladi. Yigitlar esa maqsadlariga yetib, ona yurtlariga sog‘-salomat qaytib ketishdi."
    },
    {
      "id": "4",
      "title": "Besh jonlini bejon qilgan Bahodir",
      "category": "Botirlar haqida",
      "readTime": "28 daqiqa",
      "description": "Bahodir ismli qo'rqoq yigitning qanday qilib qahramon bo'lishi haqida hikoya. U tasodifan sherni qo'chirib, dushmanlarni mag'lub etadi.",
      "isFavorite": false,
      "content": "Bor ekan-da, yo‘q ekan, och ekan-da, to‘q ekan, bir zamonlar Bahodir ismli bir kishi yashagan ekan. U juda qo‘rqoq va yalqov bo‘lib, atrofdagilar uni 'Bahodir qo‘rqoq' deb atashar ekan. Otasidan qolgan bog‘da ishlashga ham erinib, xotini ham bundan charchabdi.\n\nBir kuni xotini bog‘ga kirsa, pishgan uzumlarni arilar talayotganini ko‘rib, jahli chiqibdi va Bahodirga shikoyat qilibdi. Bahodir xotinining gapidan ta’sirlanib, bog‘ga kiribdi va ro‘mol bilan arilarni haydayman deb, beshta arini o‘ldiribdi. Juda faxrlanib, xotiniga ko‘rsatibdi. Xotini esa uni masxara qilibdi. Bahodir bu ishi bilan maqtanmoqchi bo‘lib, qozining huzuriga boribdi va undan bu voqeani tasdiqlovchi xat so‘rabdi. Qozi hazillashib, unga 'Bir urishda besh jonlini bejon qilgan Bahodir — qahramon' deb yozib beribdi.\n\nBahodir bu xatni xotiniga ko‘rsatib, yana masxara eshitibdi. Xafa bo‘lib, boshqa shaharga ketibdi. Shaharda bir boyning uyiga mehmon bo‘lib kirib qolibdi va o‘zini qahramon deb tanishtiribdi. O‘sha paytda shahanshohning bog‘ida dahshatli sher paydo bo‘lib, hech kim bog‘ga kira olmas ekan. Mehmonlar Bahodirni shohga maqtab, uni bog‘ga yuborishadi. Bahodir qo‘rqqanidan daraxtga chiqib oladi, lekin tasodifan sherning ustiga yiqilib tushadi. Sher qo‘rqib qochib ketadi, Bahodir esa hushidan ketadi. Xizmatkorlar uni qahramon deb o‘ylab, shohga olib borishadi. Shoh unga in’omlar berib, lashkarboshi bo‘lishni taklif qiladi.\n\nBahodir saroyda bir hafta yashab, boylik va aysh-ishrat ichida yashayotganlarni ko‘rib, o‘zining dangasaligidan uyaladi va xotinini sog‘inadi. Qochib ketmoqchi bo‘ladi. Shu payt shohdan yana yordam so‘rashadi: qo‘shni podsho urush qilmoqchi ekan. Bahodir jangdan qochish uchun o‘zini otga yelim bilan yopishtirib oladi. Ot uni jang maydoniga olib chiqib ketadi, yo‘lda katta qayrag‘och shoxiga osilib qoladi, lekin yelim sababli shox ham u bilan birga sudralib ketadi. Dushmanlar bu manzarani ko‘rib, 'Qahramon daraxtni yerdan sug‘urib oldi', deb qo‘rqib qochishadi. Bahodir yana g‘alaba qozonadi.\n\nShoh uni vazir qilmoqchi bo‘ladi, lekin Bahodir rad etadi va uyiga qaytishni so‘raydi. Shoh unga oltinlar berib, hurmat bilan kuzatadi. Bahodir uyiga qaytib, endi chinakam qahramon bo‘lib, dangasalik va qo‘rqoqlikni tashlab, oilasi bilan baxtli hayot kechiradi."
    },
    {
      "id": "5",
      "title": "Zumrad va Qimmat",
      "category": "Hikmatli ertaklar",
      "readTime": "24 daqiqa",
      "description": "Zumrad va Qimmat ismli ikkita qizning hikoyasi. Zumrad yaxshi xulqli, Qimmat esa yomon xulqli. Ular sehrgar kampir bilan uchrashadi va turli taqdirga duch keladi.",
      "isFavorite": false,
      "content": "Bir zamonlar katta bir soy bo‘yida kichkina bir uy bo‘lgan ekan. Bu uyda chol, uning Zumrad ismli qizi, o‘gay ona va uning Qimmat ismli qizi yashar ekan. Kampir Zumradni yomon ko‘rar, doim urar, qarg‘ar, tinimsiz ishlatib, bechora qizga bir lahza ham tinchlik bermas ekan.\nZumrad chiroyli, odobli, muloyim va aqlli qiz bo‘lib, uni ko‘rgan har kim yana ko‘rishni istar ekan. Qimmat esa ishyoqmas, injiq va dimog‘dor bo‘lib, kun bo‘yi urish-janjal va to‘polon bilan o‘tar ekan.\nZumrad har kuni ertalab ko‘zasini olib, soy bo‘yidagi buloqqa borar, yo‘lda uchragan lola gullar unga salom berar, maysalar ustida dam olganida gullar uni olqishlar, bulbullar unga hikoyalar aytib berar ekan. Qimmat esa gullarni yulib, xushbo‘y gullarni hidsiz deb tepkilar, shuning uchun gullar uni ko‘rganida qovoqlarini solib, yumilib qolishar ekan.\nBir kuni kampir Zumradni yomonlab, cholga do‘q uribdi: “Qizing beodob, ishyoqmas, uni haydab yubor! Bo‘lmasa sen bilan birga turmayman!” Chol nima qilishini bilmay, kampirning gapiga ko‘nib, qizini o‘rmonga olib borib adashtirib kelishga majbur bo‘libdi.\nOta-bola o‘rmon ichida yurib, quyuq soyali joyga yetishibdi. Chol o‘tin kesgani ketib, Zumradni yolg‘iz qoldiribdi. Shamol turib, chol boltasini daraxtga osib, unga tosh bog‘lab, itarib yuboribdi. Bolta shamolda “to‘q-to‘q” qilib tovush chiqaribdi. Zumrad otasini kutib, kech bo‘lganda otasidan darak bo‘lmaydi. Qiz adashib, yig‘lab, o‘rmon ichida yurib, oxiri bir so‘qmoqdan yurib ketaveribdi.\nUzoq yo‘l bosib, qorong‘ida gullar yo‘lini yoritibdi. Uzoqda miltillagan chiroqni ko‘rib, itning hurigini eshitib, kichik bir uyga yetibdi. Uyning derazasidan kampirni ko‘rib, ichkariga kiribdi va boshidan kechirganlarini aytib beribdi. Bu kampir sehrgar ekan. Qizning yaxshi xulqini ko‘rib, unga yordam berishga va’da beribdi. Qiz ham minnatdor bo‘lib, kampirga yordamchi bo‘libdi.\nKampir qizga rasmli kitob va qo‘g‘irchoqlar berib, uni erkalabdi. Zumrad uyni toza tutib, kampirni xursand qilgan. Bir kuni kampir qizga: “Tomdan o‘tin olib tush, qizim”, debdi. Qiz tomga chiqib, o‘z uyining tomini ko‘rib, otasini sog‘inib yig‘lab yuboribdi. Kampir uni yupatib, ertasi kuni narsalarini yig‘ishtirishni aytibdi. Qizga: “Tomda qizil va oq sandiq bor, oq sandiqni qoldirib, qizil sandiqni olib tush!” debdi. Kampir arava tayyorlab, qizni uyiga jo‘natibdi va: “Qizil sandiqni uyga borganda och!” deb kalit beribdi.\nQiz uyiga qaytib, otasi bilan quchoqlashibdi. Qizil sandiqni ochishsa, ichidan ko‘plab boyliklar chiqibdi. Bu hol o‘gay onani hasadga solibdi. Kampir cholga Qimmatni ham o‘rmonga olib borib adashtirib kelishni buyuribdi. Chol Qimmatni ham o‘rmonga olib boribdi.\nQimmat ham bolta osilgan daraxt tagiga borib, adashib qolibdi. U yig‘lasa ham, uni ovutadigan hech kim bo‘lmaydi. Qorong‘i tushganda sehrgar kampirning uyiga kiribdi. Kampir uni ham kutib olibdi, lekin Qimmat kampirga yaxshi so‘z aytolmabdi, uyni yig‘ishtirmabdi. Kampir unga ham: “Tomdan o‘tin olib tush”, debdi. Qimmat esa: “O‘zingiz olib tushing!” deb javob beribdi. Kampir xafa bo‘lsa ham, qizni tomga chiqaribdi. Qimmat tomdan oq sandiqni olib tushibdi. Kampir unga kalit berib: “Sandiqni uyga borganda ochasan”, debdi. Qimmat og‘ir sandiqni orqalab, aravasiz uyiga qaytibdi.\nQizning kelishini it sezib, onasiga: “Opam kelayotirlar, orqalaganlari oq sandiq, ilon bilan liq to‘liq”, deb vovullabdi. Kampir itni uribdi. Qimmat uyga kelib, sandiqni ochishsa, ichidan ikkita ajdar chiqib, kampir bilan qizni yutib yuboribdi. Qo‘ni-qo‘shnilar eshikni buzib kirishsa, uyda hech kim yo‘q ekan.\nShundan so‘ng Zumrad va otasi baxtli va tinch hayot kechiribdi."
    },
    {
      "id": "6",
      "title": "Kenja botir",
      "category": "Botirlar haqida",
      "readTime": "22 daqiqa",
      "description": "Kenja botir ismli jasur yigitning qahramonlik hikoyasi. U o'z qishlog'ini dushmanlardan himoya qiladi va xalqni qutqaradi.",
      "isFavorite": false,
      "content": "Uch aka-uka ovga chiqishadi. Qorong'u tushgach, o'rmonda tunashga qaror qilishadi. Birinchi kecha katta akasi poyloqchilik qiladi, lekin yarim tunda uxlab qoladi va qozondagi ovqatni kimdir yeb ketadi. Ikkinchi kecha o'rtancha akasi poyloqchilik qiladi, u ham uxlab qoladi va ovqat yana yo'qoladi. Uchinchi kecha Kenja botir poyloqchilik qiladi. U uxlab qolmaslik uchun jimjilog'ini pichoq bilan biroz qonatadi va og'riqqa chidaydi. Yarim tunda o'rmondan bir maxluq chiqib, qozon tepasiga keladi. Maxluqning bo'yi bir qarich, soqoli o'n qarich. Kenja botir qilich bilan kallasini kesib tashlaydi. Kalla dumalab o'rmon chetidagi chuqur o'raga tushib ketadi. Kenja botir belgi qo'yib, ovqatni pishirib, ertalab akalariga kechagi voqeani aytadi. Ular o'raga borishadi. Katta akani arqon bilan tushirishadi, u yarmiga borganda \"Dod, tortib olinglar!\" deydi va uni tortib olishadi. O'rtancha akasi ham shunday qiladi. Navbat Kenja botirga keladi. U: \"Agar men dod deb baqirsam ham, tortib olmanglar, tushira beringlar!\" deydi. Akalari uni tushirishadi. Kenja botir chuqurga tushib, yer ostiga yetadi. Qorong'u yo'lda emaklab yuradi, bir yorug'lik ko'radi va u tomonga boradi. Yorug' hovliga chiqadi. Uydan chiroyli qiz chiqadi, qo'lida kalla. Qiz: \"Men sizga ehtiyot bo'ling, deb aytgandim, endi kallangiz mening qo'limda\", deydi. Kenja botir qizni tinchlantirib, kimligini so'raydi. Qiz podshoning qizi ekanini, devlar uni olib kelganini aytadi. Kalla Serka botirning xizmatkori ekan. Kenja botir kallaning jonini so'raydi. Qiz uni kichik sandiqdagi qutidan topib, paxtaga o'ralgan qurtni ko'rsatadi. Kenja botir qurtni ezib o'ldiradi, kalla harakatsiz qoladi. Kenja botir qirq hujraning kalitini olib, xazinalarni sandiqlarga joylaydi va ularni arqon bilan yer yuziga chiqaradi. Akalari sandiqlarni tortib olishadi, ichidan qimmatbaho buyumlar va go'zal qiz chiqadi. Kenja botir chiqmoqchi bo'lganda, akalari: \"Agar ukamiz chiqsa, boylik ham, qiz ham bizga tegmaydi\", deb arqonni kesib yuborishadi. Kenja botir yer ostida qoladi. U umidsiz bo'lmay, yo'l yurib, bir dehqon cholga duch keladi. Chol unga Semurg' qushning uyasi bor chinorni ko'rsatadi va: \"Agar ajdahoni o'ldirsang, Semurg' seni yer yuziga olib chiqadi\", deydi. Kenja botir chinor tagida ajdahoni kutib, uni qilich bilan o'ldiradi. Semurg' bolalari omon qoladi. Kechqurun Semurg' kelib, bolalari voqeani aytadi. Semurg' Kenja botirdan tilagini so'raydi. Kenja botir yer yuziga chiqishni so'raydi. Semurg' ikki mesh tayyorlashni buyuradi: biri suv, biri go'sht bilan. Parvoz paytida Semurg' go'sht va suv so'raydi. Go'sht tugagach, Kenja botir sonidan go'sht kesib beradi. Semurg' buni sezadi, lekin yigitni yer yuziga chiqaradi va soniga go'shtni qaytarib yopishtiradi. Kenja botir o'z akalarini o'sha o'rmon chetida topadi. Akalari qiz uchun janjallashayotgan bo'ladi. Qiz Kenja botirni ko'rib, unga yuguradi. Kenja botir akalariga xiyonatni kechiradi, ularga ham boylikdan beradi va o'zi qizni nikohlab, baxtli hayot kechiradi."
    },
    {
      "id": "7",
      "title": "Malikai Husnobod",
      "category": "Muhabbat haqida",
      "readTime": "35 daqiqa",
      "description": "Malikai Husnobod ismli go'zal qizning muhabbat hikoyasi. U o'z sevgilisini qidirib, ko'p sarguzashtlardan o'tadi.",
      "isFavorite": false,
      "content": "Qadim zamonlarda bir zolim podshoh yashagan ekan. Uning Malikai Husnobod ismli go‘zal va aqlli qizi bor edi. Malikaning onasi kambag‘al oiladan chiqqan, shuning uchun podshoh uni hech kimga bermas, qizini doim asrab kelar edi. Malikaning go‘zalligi va donoligi butun dunyoga mashhur bo‘lib, ko‘plab sovchilar kelgan, lekin otasi ularni rad etgan.\n\nBir kuni podshohning taxti tepasiga qarg‘a qo‘nib, qag‘illay boshlaydi. Podshoh to‘rt yuz ulamoni chaqirib, qarg‘aning nima deganini so‘raydi. Ulamolar javob topa olmaydi. Podshoh g‘azablanib, ularning boshini kestirmoqchi bo‘ladi. Malika aralashib, otasini to‘xtatadi va jumboqni yechib beradi: “Qarg‘aning qag‘illashi – erni bor qiladigan ham, yo‘q qiladigan ham xotin”, deydi. Podshoh bundan battar g‘azablanib, qizini zindonga tashlaydi.\n\nPodshohning bir vaziri qizga rahmi kelib, uni zindondan qutqaradi. Qizni mustahkam sandiqqa solib, qirq kunlik ovqat bilan daryoga tashlaydi. Sandiq uzoq suzib, boshqa mamlakatga yetib boradi. Bir kambag‘al chol daryodan sandiqni olib chiqadi. Ichidan go‘zal qiz chiqadi. Chol uni bozorga olib borib sotmoqchi bo‘ladi, lekin o‘sha yurt podshohi sandiqni ko‘rib, uni ochdiradi. Sandiqdan chiqqan qizni ko‘rib, podshoh unga oshiq bo‘ladi va unga uylanishni buyuradi. Qiz bir necha kun muhlat so‘raydi va bog‘da qizlar bilan sayr qilmoqchi bo‘ladi. Daryo bo‘yiga borib, daryoga sho‘ng‘iydi va uni katta baliq yutib yuboradi.\n\nBu orada, boshqa shaharda bir podachi bola baliqchilar yordamida katta baliq tutadi. Baliqni yorishsa, ichidan Malikai Husnobod chiqadi. Qiz tirik, uni podachi bolaga turmushga berishadi. Qiz uy ishlarini tartibga soladi, taqinchoqlarini sotib, oilani boy qiladi. U ko‘plab odamlarni to‘plab, yangi shahar – Husnobod shahrini barpo etadi. Shahar tezda gullab-yashnaydi, ko‘plab odamlar kelib, uy-joyli bo‘lishadi.\n\nJurjon podshosi Husnobod shahridan xabar topib, malika bilan turmush qurmoqchi bo‘ladi. Malika rad etadi. Podshoh g‘azablanib, qilich ko‘taradi, lekin malikaning xizmatkorlari uni zindonga tashlaydi. Shahar aholisi malikani podshohlikka ko‘taradi.\n\nBir kuni bir qalandar kelib, malikaning suratini ko‘rib yig‘laydi. Bu, ilgari unga uylanishni istagan podshoh edi. Malika uni ham zindonga soladi. Malika lashkar to‘plab, ota yurtiga yurish qiladi.\n\nMalikaning otasi tush ko‘radi: uni burgut ko‘tarib ketadi, qizi esa uni qutqaradi. Uyg‘ongach, podshoh tushining ta’birini so‘raydi, lekin hech kim aytolmaydi. Nihoyat, Jurjon podshosining lashkari yurtiga bostirib keladi. Podshoh vazirini elchi qilib yuboradi. Vazir Husnobodga kelib, malikani topadi. Malika otasini kechiradi, podshohlikni podachi yigitga topshiradi.\n\nMalikai Husnobod va podachi yigit birga baxtli hayot kechiradi, begunohlarni ozod qiladi, yurtni adolat bilan boshqaradi va orzu-maqsadlariga yetadi."
    },
    {
      "id": "8",
      "title": "Qilich botir",
      "category": "Botirlar haqida",
      "readTime": "26 daqiqa",
      "description": "Qilich botir ismli jasur yigitning qahramonlik hikoyasi. U o'z qishlog'ini dushmanlardan himoya qiladi va xalqni qutqaradi.",
      "isFavorite": false,
      "content": "Bir bor ekan, bir yo‘q ekan, qadim zamonda Qilich botir ismli bir polvon yashagan ekan. Bir kuni u safarga chiqibdi. Yo‘lda bir bo‘zchiga duch kelibdi. Bo‘zchi undan: \n— Yo‘l bo‘lsin, og‘ayni, — deb so‘rabdi. Qilich botir: \n— Oqbilak oyim oldiga bormoqchiman, — debdi. Bo‘zchi ham Qilich botir bilan kurashmoqchi bo‘libdi. Kurashib, Qilich botir bo‘zchini yengibdi. Bo‘zchi unga do‘st bo‘lishini aytibdi. Qilich botir unga ikki naycha berib: \n— Biridan qon tomsa, beg‘am bo‘l, zardob tomsa, orqamdan yetib kel, — debdi.\n\nKeyin yana yo‘l yurib, temirchiga duch kelibdi. Temirchi ham Qilich botir bilan kurashibdi, lekin yengilibdi. Qilich botir unga ham ikki naycha berib, xuddi shunday tayinlabdi. So‘ngra suvchiga duch kelib, u bilan ham kurashibdi va uni ham yengib, naycha beribdi.\n\nUchovlon birga yo‘l yurib, bir qishloqqa yetibdi. Qishloqda cho‘pon bilan uchrashibdi. Qilich botir undan Oqbilak oyim haqida so‘rabdi. Cho‘pon unga: \n— Oqbilak oyimga yetishish oson emas, ko‘plar urinib halok bo‘lishgan. Uning oti bor, kishmish yeydi. Agar kimdir kelsa, ot kishnab yuboradi, Oqbilak oyim esa kelgan odamning boshini oladi. Faqat yerni kavlab, otning oxuri yonidan chiqib, kishmish bilan otni chalg‘itish kerak, — deb maslahat beradi.\n\nQilich botir cho‘ponning aytganini qiladi: yerni kavlab, otning oxuri yonidan chiqadi. Bordonni teshik og‘ziga yopmoqchi bo‘lsa, ot sezib, kishnaydi. Oqbilak oyim chiqib, otni tekshiradi, lekin hech narsa topmaydi. Nihoyat, Qilich botir otga kishmish soladi, Oqbilak oyim uxlab yotganida uning bosh atrofiga qirqta qoziq qoqib, sochlarini bog‘lab qo‘yadi. Oqbilak oyim uyg‘onib, o‘zini tutqichda ko‘radi va Qilich botirga taslim bo‘ladi. Ikkovlari birga yashay boshlaydi.\n\nQilich botir ovga chiqib yuradi. Oradan yillar o‘tadi. Bir kuni Qoraxon podshoh Oqbilak oyimni olish uchun bir kampirni yuboradi. Kampir Qilich botirning yo‘liga eshak oyog‘ini sindirib, yig‘lab o‘tiradi. Qilich botir unga rahmi kelib, uyiga olib keladi. Oqbilak oyim kampirdan shubhalanadi, lekin Qilich botir: \n— Bu kampir bechora, — deydi.\n\nKampir Oqbilak oyimdan Qilich botirning siri — joni qayerda ekanini bilmoqchi bo‘ladi. Oqbilak oyim Qilich botirdan so‘raydi. Qilich botir: \n— Jonim qilichimda, — deydi. Oqbilak oyim bu sirni kampirga aytadi. Kampir ertalab Qilich botir ovga chiqqanda qilichini olib, tosh bilan bukib, soyga tashlaydi. Shu payt Qilich botir yiqilib tushadi.\n\nKampir yog‘och ot yasab, Oqbilak oyimni aldab, Qoraxon podshohning shahriga olib ketadi. Qoraxon podshoh to‘y qilishga tayyorlanadi.\n\nBu orada bo‘zchi, temirchi va suvchining naychalaridan zardob tomadi. Ular Qilich botirning boshiga ish tushganini bilib, yordamga kelishadi. Suvchi suvni to‘xtatib, temirchi qilichni to‘g‘rilaydi. Qilich botir o‘ziga keladi va do‘stlari bilan Qoraxon podshohning shahriga boradi. Ular Qoraxon podshohga qarshi jang qilib, uni yengishadi. Qilich botir bo‘zchini podshoh, suvchini vazir qiladi. Oqbilak oyimni olib, temirchi bilan o‘z yurtiga qaytadi va baxtli yashashadi."
    },
    {
      "id": "9",
      "title": "Momir bilan Somir",
      "category": "Botirlar haqida",
      "readTime": "32 daqiqa",
      "description": "Momir va Somir ismli ikkita shahzodaning hikoyasi. Devlar Somirni o'g'irlab ketadi, lekin u kuchli bo'lib yetishadi va akasi bilan uchrashadi.",
      "isFavorite": false,
      "content": "Qadim zamonlarda Turkman mamlakatida bir shoh yashagan ekan. Shohning ikki o‘g‘li bor edi: Momir va Somir. Shoh ularni juda yaxshi ko‘rar, pahlavonlik, kamon otish, shamshirbozlik, gurzi bilan jang qilish kabi san’atlarga o‘rgatar edi. Shohning o‘zi ham kuchli pahlavon bo‘lib, ko‘plab devlarni yenggan. Ko‘hiqof tog‘ining narigi tomonida yashovchi devlar esa, shohdan o‘ch olish uchun fursat poylab yurishar edi.\n\nBir kuni devlar shohning ikki o‘g‘li borligini bilib qolib, ularni yoshligida o‘g‘irlab, o‘z makonlariga olib ketishadi. Maqsadlari – ularni o‘zlariga o‘xshatib, keyin otalariga qarshi otlantirish va shohdan qasos olish edi. Devlar bog‘da mashq qilayotgan Momir va Somirga hujum qilishadi. Ular devlarga qarshilik ko‘rsatishadi, lekin oxir-oqibat devlar Somirni olib ketishadi. Momir esa kuchliroq bo‘lgani uchun qochib qutuladi, lekin ukasini qutqara olmaydi.\n\nShoh bu voqeani eshitib, g‘azablanadi va butun lashkarini yig‘ib, o‘g‘li Somirni qidirishga chiqadi. Yillar davomida devlarni topa olmaydi. Devlar esa Somirni o‘z tillariga o‘rgatib, o‘z ovqatlaridan yedirib, tarbiya qilishadi. Somir ulg‘ayib, kuchga to‘ladi. U o‘zining devlarga o‘xshamasligini sezib, ajablanadi. Bir kuni kuchini sinab ko‘rish uchun qirqta ayiqni arqon bilan bog‘lab, ularni bir zarbda orqaga tortadi. Keyin yuzta, so‘ng besh yuzta ayiqni ham shunday yengadi. O‘z kuchidan hayratga tushgan Somir devlardan kuchli ekanini tushunadi.\n\nBir kecha eng katta devdan o‘zining asl kelib chiqishi haqida so‘raydi. Dev uni aldashga harakat qiladi, lekin Somir ishonmaydi va devga musht tushiradi. Devning shoxi yerga kirib ketadi. Ertasiga devlar Somirning kuchidan qo‘rqib, uni o‘ldirish yoki adashtirib yuborish haqida maslahat qilishadi. Nihoyat, uni ovga olib chiqib, tog‘da yolg‘iz qoldirib, o‘zlari qochib ketishadi.\n\nSomir tog‘da g‘or topib, o‘sha yerda yashay boshlaydi. Vahshiy hayvonlarni ovlab, ayiq terisidan kiyim tikib oladi. Vaqt o‘tib, Somir butunlay yovvoyi odamga aylanadi.\n\nOradan yillar o‘tadi. Shoh Somirni esidan chiqaradi. Bir kuni Hind shohining go‘zal qizi borligini eshitib, uni o‘g‘li Momirga so‘ramoqchi bo‘ladi. Elchi yuboradi. Hind shohi qizi: \"Kim meni maydonda yengsa, o‘shanga turmushga chiqaman\", deydi. Shoh bu shartni Momirga aytadi. Momir rozi bo‘lib, butun lashkari bilan Hindistonga yo‘l oladi.\n\nYo‘lda bir tog‘da to‘xtashadi. Momir ovga chiqadi va yovvoyi odamni – Somirni – ko‘rib qoladi. Uni tutib kelish uchun pahlavonlarni yuboradi. Ular Somirni ayiq terisida ko‘rib, unga yaqinlashishadi. Somir esa archa daraxtini ildizi bilan sug‘urib olib, ularga otadi va pahlavonlar halok bo‘ladi.\n\nMomir bu voqeani eshitib, otasiga xabar beradi. Shoh pahlavonlarini Somirga qarshi yuboradi, lekin Somir ularni ham yengadi. Kechqurun shoh urushni to‘xtatadi. Ertasiga Momir o‘zi Somir oldiga boradi. Somir Momirni va pahlavonlarni kulbasiga taklif qiladi. Momir Somirning kiyimidan va gaplaridan ukasi ekanini anglaydi. Ular quchoqlashib, yig‘lab ko‘rishishadi.\n\nMomir shohga xabar yuboradi. Shoh xursand bo‘lib, Somirni shohona kiyimlar bilan kutib oladi. Barcha lashkar to‘planib, to‘y-tomosha qilinadi. So‘ngra Hindistonga yo‘l davom ettiriladi.\n\nHindistonga yetib borishadi. Hind shohi mehmonlarni izzat bilan kutib oladi. Nihoyat, Hind shohi qizi bilan kurash kuni keladi. Maydonda ikki tomon lashkari saf tortadi. Hind shohi qizi erkaklardek qurollanib, maydonga chiqadi. \"Kim maydonga chiqadi?\" deya chaqiradi. Momir chiqib, qiz bilan yetti kecha-yu yetti kunduz olishadi. Oxiri Momir charchab, yengilganini tan olib, maydondan chiqadi.\n\nSomirning g‘azabi kelib, u ham maydonga chiqadi. Ertasiga Somir va Hind shohi qizi yana yetti kecha-yu yetti kunduz olishadi. Sakkizinchi kuni Somir qizni ko‘tarib urmoqchi bo‘lganda, qizning niqobi ko‘tarilib, Somir uning go‘zalligini ko‘radi va qizni ehtiyotkorlik bilan yerga qo‘yadi. Qiz yengilgan hisoblanadi.\n\nQiz saroyiga qaytib, mag‘lubiyatdan xafa bo‘ladi. Tunda Somirni o‘ldirishga qaror qiladi, lekin chodiriga kirganda, Somirning yuzini ko‘rib, yuragi erib, hushidan ketadi. O‘ziga kelgach, Somirga turmushga chiqishini bildiradi.\n\nHind shohi xursand bo‘lib, qirq kecha-qirq kunduz to‘y qiladi. Somir va qiz turmush quradi. Shoh o‘z yurtiga qaytadi, Somir va Momir baxtli hayot kechiradi. Shoh o‘rnini Momirga topshiradi. Shu tariqa aka-uka o‘z baxtiga erishadi."
    },
    {
      "id": "10",
      "title": "Mehrigiyo",
      "category": "Sehrli ertaklar",
      "readTime": "38 daqiqa",
      "description": "Savdogarning o'g'lining sehrli tosh - mehrigiyo bilan sarguzashtlari. U bu tosh yordamida har qanday orzuni amalga oshiradi va go'zal malika bilan turmush quradi.",
      "isFavorite": false,
      "content": "O‘tgan zamonda shuhrati olamga ketgan bir savdogar bo‘lgan ekan. Bu savdogarning olti yuz karvoni bor ekan. Ammo savdogar yetmish yoshga kirganida ham farzand ko‘rmabdi. Kunlarning birida o‘zining olti yuz karvonlarini to‘plab, farzandi yo‘qligini ularga gapirib, juda afsuslanib, dunyodan befarzand, nom-nishonsiz ketayotgani uchun xafa bo‘libdi. Shundan keyin savdogar boshqa yurtga savdo-sotiq ishlari bilan shug‘ullanish uchun safarga jo‘nabdi. Bu vaqtda xotini homilador bo‘lib qolgan ekan. Bir qancha vaqt o‘tgandan so‘ng, savdogarning xotini o‘g‘il tug‘ibdi. O‘g‘lini 6 yoshga kirguncha hech kimga ko‘rsatmasdan tarbiyalabdi. Savdogar o‘z farzandini o‘qish uchun maktabga beribdi. Endi savdogar o‘z farzandining 12 yoshga kirganidan faxrlanib, savdo ishida o‘g‘lim o‘rnimni bossin, degan umidda ko‘p shaharlarga olib borib, mollarning sifati va oldi-sotdi ishlari bilan tanishtira boshlabdi. Kunlarning birida savdogar o‘z o‘g‘lini sinash uchun yosh karvonboshilardan 4 tasini unga qo‘shib, qo‘liga 40 tilla berib, bozorga jo‘natibdi. Bozorning bir chetida ko‘pgina odamlar to‘planishib turgan ekan. O‘g‘il ularning oldiga borsa, bir odam chiroyli bir kuchuk bolasini sotmoqchi bo‘lib ushlab turgan ekan. “Kuchuk necha pul”, deb so‘rasa, u kishi “40 tilla”, debdi. U 40 tillani berib, kuchuk bolani uyga olib kelibdi. Ota-onasi ertasiga yana 40 tilla beribdi. Bola pulni olib bozorga boribdi. Bozorda bir kishi mushuk bolasini ko‘tarib turgan ekan, uni ham sotib olibdi. Bolaning ota-onasi buni ko‘rib hayron bo‘libdi. Ertasi kuni unga yana 40 tilla berib, bozorga jo‘natishibdi. Bu safar bola ulfatlari bilan oshxonaga kiribdi. Oshxonada bolaga joy tegmay qolibdi. Burchakda bir sandiq turgan ekan, bola shuni olib kelib o‘tirmoqchi bo‘lib boribdi-da, sandiqni ochib ko‘ribdi. Sandiq qop-qog‘ini endigina ko‘targan ekan, birdaniga uning ichidan bir ilonning bolasi chiqib yigitning bo‘yniga o‘ralibdi. Shu payt bir lo‘li xotin dod-faryod solib, “Nega ilonimni chiqarib yubording”, deb yigitga yopishib ketibdi. Yigit:\r\n— Ma, oladigan narsang shu-da, — deb qo‘lidagi qirq tillani haligi xotinga beribdi. Тasodifan ilonning bolasi tilga kirib:\r\n— Ey, yigit, mendan qo‘rqma, men butun yirtqich jonivorlar podshosining yolg‘iz o‘g‘li bo‘laman, o‘ynab yurgan vaqtimda bu xotin meni tutib olib, mana shu sandiqqa solib qo‘ygan edi. Sen meni o‘limdan qutqarding, endi meni ota-onam oldiga olib borib qo‘yasan, — debdi.\r\nYigit hayron bo‘lib, maslahat qilish uchun ota-onasining oldiga kelibdi. Ota-onasi bu voqeadan tashvishga tushibdi va noiloj unga ruxsat beribdi. Yigit ilon bilan birga kuchuk va mushugini ergashtirib yo‘lga chiqibdi. Ular yo‘l yursalar ham mo‘l yurib, yetti tog‘-u yetti qirdan oshib, uch oy deganda ilonlar vodiysiga yetib kelibdilar. Shunda ilon yigitga:\r\n— Sen otamning oldiga 39 ta darvozadan o‘tib kirasan, yo‘lda yirtqich hayvonlardan qo‘rqma, men ”chir” desam, hammasi birga salom berishib, darvozalarni ochib qo‘yishadi, kirib ketaveramiz, — deb uqtirib qo‘ydi. Uning ota-onasi yolg‘iz farzandlarining dog‘ida kuyib, onasining ikki ko‘zi ham ko‘r bo‘lib qolgan ekan. Bolasi kelganini eshitgan ilonlar podshosi farzandi yo‘liga juda ko‘p kanizlari bilan peshvoz chiqib kutib olibdi. Shu vaqtda bolasini ko‘rgan ona ilonning ikki ko‘zi xursandchilikdan ochilib ketibdi. Ular yigitni qirq kecha-yu qirq kunduz mehmon qilibdilar. Yigit o‘z yurtiga qaytmoqchi bo‘lib, ilondan javob so‘rabdi. Shunda ilon yigitga qarab:\r\n— Senga otam sovg‘alar beradi. Otam “Тila tilagingni”, deganda, “Menga hech narsa kerak emas”, deb javob berasan. Uchinchi martaba “Тila tilagingni”, deb so‘raganda: ”Тilingizning tagidagi mehrigiyoyingizni bering”, deysan. Shunda otam tili tagidagi mehrigiyosini senga beradi, bunda juda sir ko‘p. U boshingga mushkul ish tushsa, seni qut-qaradi, — debdi.\r\nBir-ikki kundan keyin ilonlar podshosi yigitga: “Тila tilagingni”, deganda, yigit: “Menga hech narsa kerak emas”, deb javob beribdi. Shoh ilon uchinchi marta undan so‘rabdi.\r\n— Shohim, agar xo‘p desangiz menga tilingizning tagidagi mehrigiyoyingizni bering, agar yo‘q desangiz men unga ham xafa bo‘lmayman, — debdi. Shunda shoh ilon:\r\n— O‘g‘lim, mayli, sen meni juda nozik joydan ushlading, men uni sendan ayamayman. Chunki sen menga yuragimning madori, ko‘rar ko‘zim, yolg‘iz farzandimni dushmanlar qo‘lidan qutqarib olib kelding. Bizga yaxshilik qilding. Ammo sen bu mehrigiyoni qo‘lingdan boy berib qo‘yma, uni sir saqla, bu seni har qanday mushkuldan omon qoldiradi, seni murod-maqsadingga yetkazadi. Ma, men senga mehrigiyoyimni berayin, — deb unga tili ostidagi mehrigiyosini beribdi va uning hamma sirlarini aytibdi. — Agar senga kerak bo‘lib qolsa: “Labbay tosh, men senga yo‘ldosh”, deb tilagingni tilasang, ko‘zingni yumib-ochguningcha xohlagan narsang tayyor bo‘ladi.\r\nIlon shoh yigit bilan xayrlashib, uni jo‘natibdi. Yigitga ular juda chiroyli qilib yasatilgan bir ot ham beribdilar. Yigit otni minib, mushuk va kuchukni ergashtirib, yo‘lga ravona bo‘libdi. Juda ko‘p yo‘l yuribdi, nihoyat, madordan ketib, otdan tushib dam olay, deb turgan vaqtida birdaniga mehrigiyosi yodiga tushib qolibdi. U mehrigiyodan bir kosa suv bilan ikkita non so‘rabdi va ko‘zini yumib-ochsaki, non, suv tayyor turibdi. Bitta nonni teng bo‘lib, yarmini kuchukka, yarmini mushukka beribdi. Ikkinchi nonni teng bo‘lib, yarmini yarim kosa suv bilan o‘zi yeb, yarmini suv bilan otga beribdi. Damlarini olib, yana yo‘lga ravona bo‘libdilar. O‘n besh kunlik yo‘l yurganlaridan so‘ng yigit: “Endi yo‘lning qoq o‘rtasiga kelibman. Osmon yiroq, yer qattiq, qani, men shu yirtqich hayvonlarning aytganiga amal qilib boqay-chi, deb mehrigiyoga: “Labbay tosh, men senga yo‘ldosh, sen shu cho‘lni bo‘stonga aylantir, bu bo‘stonning o‘rtasidan juda katta daryo o‘tib tursin, daryoning qoq o‘rtasida esa, tagi daryoga tegmagan, balandligi osmonga yetmagan, marmar toshlar bilan tiklangan, ichidagi anjomlarni hech qanday inson ko‘rmagan bino bo‘lsin-u, binoning ichida husnda yer yuzida tengi yo‘q, dono bir Malika bo‘lsin. Malika bilan men parquvlarga yonboshlab yotib, noz-ne’matlar bilan choy ichib o‘tirgan bo‘lay”, debdi. Yigit ko‘zini yumib-ochsaki, o‘zining aytganidan ham ziyoda hamma narsa tayyor bo‘libdi. Yonida Malikasi qirq kanizaklari bilan ta’zim qilib, xizmat qilmoqda. Yigit bora-bora har kuni ovga chiqa boshlabdi.\r\nEndi gapni Chin mamlakatining podshosidan eshiting. Chin mamlakatining podshosi har kuni ovga chiqar ekan, ov ovlashda bu podshoga hech kim teng kelolmas ekan, keyingi kunlarda podsho nazar solib yursa, bu savdogarvachcha yigit ovning eng yaxshilarini otar ekan-u, podsho esa mayda ovlarni otar ekan. Shunga qaramay, ikkalasi ham bir yerda ov qilishar ekan. Podsho bu savdogarvachchaning yaxshi ov qilganiga hasadi kelib, mamlakat odamlarini chaqirtiribdi va ovchi yigitning a’lo darajada ov qilish sirini bilib berishlarini buyuribdi, buning uchun u xalqqa bir kecha-yu bir kunduz muhlat berib: “Agar kimda-kim bu sirni bilib kelsa, to umrining oxirigacha oltin belanchakda qirq kanizakka tebrattirib parvarish qilaman, agar hech kim bila olmasa, hamma yoqni xonavayron qilib yuboraman”, debdi. Muddat tugay deb qolganda bir kampir podshoning oldiga kelib:\r\n— Sizning xizmatingizni men bajargani keldim, — debdi. Podsho bu jodugardan xursand bo‘libdi. Kampir:\r\n— Endi menga bir tuyaga zar yuklab, bir eshakka o‘zimni mindirib qo‘yasiz, men shunda bu sirni sizga bilib kelaman, — debdi. Podsho kampirning aytganlarini tayyorlab beribdi. Kampir yo‘lga ravona bo‘libdi, 48 kun deganda kampir yigitning eshigi oldiga kelib, bir tishini sug‘urib pichoq qilib, eshakning oyog‘iga sanchib-sanchib cho‘loq qilibdi, tuyani cho‘ktirib, uning og‘ziga ikkita sovunni solib, oq ko‘pigini oqizib, qo‘liga ro‘molchani olib, ko‘zidan oqqan yoshni artib o‘tiribdi. Bir kuni kanizlar chiqib, kampirni ko‘ribdilar va Malikaga kirib voqeani aytibdilar. Malika ham chiqib qarasa, bir kampir darvoza oldida yig‘lab o‘tiribdi. Malika kampirdan: “Nima bo‘ldi, ena, nega muncha yig‘lab o‘tiribsiz”, deb so‘rabdi. Kampir:\r\n— Ey, bolam, men hajga ziyorat qilgani borgan edim, shu yerga kelganimda eshagimning oyog‘i sinib, tuyaning madori ketib, yiqildi; o‘zim esa birgina qizim bor edi, uni ko‘rarmikanman yoki ko‘chada qolarmikanman, deb yig‘lab o‘tiribman, — debdi. Malikaning kampirga rahmi kelib, uni uyiga olib kirib ketibdi. Kanizlar esa tuya va eshaklarga yem-suv bera boshlabdi. Kech kirganda yigit kelibdi va kampir bilan so‘rashibdi. Biroq u kampirning xosiyati yo‘q, jodugar kampir ekanligini sezib: “U mening Malikamni o‘g‘irlagani kelgan bo‘lsa kerak, ammo mening mehrigiyoyim bor, olib ketsa ham yo‘ldan qaytarib kelaman”, deb o‘ylabdi-da, beparvo yuraveribdi.\r\nKampir esa Malikaning oldiga kirib, “Bolam, kuyovingiz muncha ko‘p ov qilib keladi, hamma podshovachchalar hayron qolishsa kerak, qanday qilib ov qilishini bilasizmi?” deb so‘rabdi. Malika: “Yo‘q, enajon”, deb javob beribdi. Kampir Malikani aldab, erining yaxshi ov qilish sirini bilishga buyuribdi. Malika eri bilan o‘tirganda kampirning gapi yodiga tushib, birdan qovog‘ini solib, xafa bo‘lib qolibdi. Yigit Malikadan nima uchun xafa bo‘lganini so‘ragan ekan, Malika:\r\n— Men siz bilan yetti yil birga umr kechirdim. Siz menga qanday qilib hammadan ko‘p ov qilishingizni aytmadingiz, — debdi. Yigit shunda Malikaning husn-jamoliga mahliyo bo‘lib, butun boshidan kechirganlarini va siri — mehrigiyosini ham aytib beribdi. Qiz mehrigiyoni ko‘rsating, deb qo‘ymabdi. Yigit Malikaga beribdi. Erta bilan mehrigiyoni esidan chiqib qoldiribdi-yu, yigit ovga chiqib ketibdi. Kampir Malikadan erining ov qilish sirini yana so‘rabdi. Malika mehrigiyoni qo‘lga olib, kampirga ko‘rsatibdi. Buni nima qilar ekan, bu oddiy tosh-ku, deb kampir hayron bo‘libdi. Shunda Malika: “Labbay tosh, men senga yo‘ldosh, meni tilagimga yetkaz”, desa, ko‘zni yumib-ochguncha, kishini murodiga yetkazar ekan, debdi. Kampir uni qo‘liga olib ko‘rishni so‘rabdi. Malika unga beribdi.\r\nKampir mehrigiyoni qo‘liga olib, “Labbay tosh, men senga yo‘ldosh, sen shu yerda turgan hamma narsani Chin mamlakati podshosining o‘rdasiga olib borib qo‘y,” debdi. Ko‘zini yumib-ochguncha Chin shahriga borib qolibdi. Podsho butun xalqini chaqirib, bu mo‘jizani ko‘rsatibdi. Kampirni esa oltin belanchakda tebratib, kanizaklarni unga xizmatkor qilibdi. Malika kampirdan o‘z erining nega kelmaganini so‘rabdi. Besh kundan so‘ng kampir Malikaga “Shu sening ering bo‘ladi”, deb podshoni ko‘rsatibdi. Malika dod-faryod qilib yig‘labdi. Podsho mehrigiyoni olganligiga xursand. Malika esiga ham kelmabdi. U ovqat vaqtida mehrigiyoni dasturxonning bir chekkasiga qo‘yib qo‘yar ekan.\r\nYigit ovdan qaytib kelsa, bog‘-rog‘i yo‘q, kuchugi bilan mushugi yig‘lab o‘tirar ekan. Yigit bu ishlarni ko‘rib, peshanasiga bir urib, qilgan ishiga ming pushaymonlar qilibdi. It bilan mushuk:\r\n— E, aka, sen yig‘lab xafa bo‘lma, boshingga tushgan bu mushkul ishni biz yengillatamiz, — deyishib, Chin mamlakatiga jo‘nab ketibdilar. Chin mamlakatiga yetib kelganidan so‘ng podshoning uyiga mushuk kiribdi. Kuchuk esa Malikaning oldiga kirib akillabdi. Malika kuchukni tanibdi. Shu vaqtda podsho “tosh”ni dasturxonning chetiga olib qo‘yib ovqatlanayotgan ekan. Mushuk u yoq-bu yoqqa o‘tib turib “tosh”ni olib qochib, kuchukning oldiga kelibdi. Ular yo‘lda ketayotganlarida bir katta ko‘prik uchrabdi, kuchuk “Тoshni men olib o‘taman”, debdi. Mushuk kuchukdan qo‘rqqanidan unga beribdi. Yaqin joyda ovchilar baliq ovlab yurishgan ekan, kuchuk ovchilarga qarab hurigan ekan, tosh suvga tushib ketibdi. Baliq uni yutib yuboribdi. Ovchilar suvga to‘r solganlarida katta bir baliq ilinibdi. Ular baliqning qornini yorib, ichaklarini irg‘itib, tanasini olib ketibdilar. It bilan mushuk baliq ichaklarini titkilab, toshni topib olibdilar. Тoshni yigitga olib kelib beribdilar. Yigit xursand bo‘lib, kuchuk bilan mushukni quchoqlab o‘pib, mehrigiyoga “Labbay tosh, men senga yo‘ldosh, mening bog‘-rog‘imni shu yerdan qanday olib ketilgan bo‘lsa, o‘shanday holida qaytargin va ular bilan birga qirqta ot, qirqta xachir ham bo‘lsin”, debdi. Yigit ko‘zini ochib yumguncha aytganidan ham ziyoda uyi, Malikasi qirqta kanizi bilan paydo bo‘libdi. Jodugar kampir ham keltirilibdi. Yigit kampirning hamma gunohlarini bo‘yniga qo‘yib, uni qirqta ot, qirqta xachirning dumiga bog‘lab, cho‘l-biyobonga qaratib haydab yuboribdi. Yigit esa ota-onasining oldiga kelib, sog‘-salomat diydor ko‘rishibdi. Quchoqlashib, boshidan o‘tgan voqealarni bir-bir ota-onasiga bayon qilibdi, go‘zal Malika bilan birga yashab, davlatlari ziyoda bo‘lib murod-u maqsadiga yetibdi."
    },
    {
      "id": "11",
      "title": "Qiron aka",
      "category": "Sehrli ertaklar",
      "readTime": "28 daqiqa",
      "description": "Podshoning o'g'lining tushida ko'rgan parini qidirish hikoyasi. Qiron aka yordamida u parini topadi va nikoh qiladi, lekin parini qutida saqlash kerak.",
      "isFavorite": false,
      "content": "Bir bor ekan, bir yo‘q ekan, bir podshoning birgina o‘g‘li bor ekan. U bir kuni uxlab yotib, tushida bir parini ko‘ribdi. Uyg‘onsa, tushi emish. Shundan keyin u gapirmabdi ham, kulmabdi ham. Podsho o‘g‘lining ahvoliga achinib yig‘labdi. Oradan bir necha kun o‘tgach, podsho vazir-vuzarolarini chaqirib:\r\n— Kimki mening o‘g‘limni gapirtirsa yoki kuldirsa, istaganini beraman, — debdi.\r\nBu so‘z xaloyiq orasiga yoyilibdi. “Podshoning o‘g‘lini men kuldiraman”, deb har tomondan odamlar kela beribdi. Shahzodani kuldirish u yoqda tursin, hatto hech kim gapirtira olmabdi ham.\r\nPodsho juda xafa bo‘lib: “Men shunday katta podsho bo‘lsam, keksaygan chog‘imda bir o‘g‘il ko‘rgan bo‘lsam-u, uni ham gapirtira olmasam, men podsho bo‘lib nima qildim”, deb o‘ylab, yaqin odamlarini chaqirib: “Yurtimizda kelmagan biror odam qoldimi?” debdi. Bir vaziri turib:\r\n— Ey, taqsir, kelib o‘g‘lingizni ko‘rmagan bir kampir qoldi, u falon tegirmonchining onasi, o‘tirsa tura olmaydi, tursa yura olmaydi, — debdi.\r\nPodsho kampirga darrov navkarlarini yuborib, uni tilla zambilda keltiribdi. Kampir shahzodani ko‘rib, unga qarab:\r\n— Ha, bolam, tushingda pari ko‘ribsan-da, — debdi.\r\nShahzoda birdan kulib yuboribdi, o‘rnidan turib, yugurib kampirning yoniga kelib:\r\n— Enajon, siz menga aytib bering. Qanday qilsam u pariga yetishaman, — debdi.\r\nKampir:\r\n— Shahrimizdan yetti kunlik naridagi tog‘ning boshida mening inim Qiron dev yashaydi. Qironning yoniga borsang, u senga parini topib beradi, — debdi.\r\nPodsho o‘g‘liga qirq xachir tilla berib, qirq xizmatkorni hamroh qilib safarga jo‘natibdi. Ular yetti kecha-yetti kunduz yo‘l yurib, bir tog‘ning tagiga yetishibdi, unda tunashibdi. Yarim kechada shahzoda uyg‘onib qarasa, tog‘ning ustida bir narsa yilt-yilt qilar emish. U hayron bo‘lib, xizmatkorlarga:\r\n— Sizlar shu yerda turinglar. Men yolg‘iz o‘zim borib ko‘rib, bilib kelaman, — deb tog‘ga chiqib qarasa, yuzta polvon Qironni arqonga bog‘lab turgan emish, Qiron esa qimirlamay yotganmish. Qiron uxlab yotgan ekan. U bir kecha-yu bir kunduz uxlar ekan. Shahzoda atrofdagi kishilarga:\r\n— Nega buning qo‘l-oyog‘ini bog‘layotibsizlar? Тag‘in o‘zlaring o‘lib ketmanglar, — debdi. Ular aytibdi:\r\n— Agar Qiron akani bog‘lab olib kelmasak, podshohimiz bizni o‘ldiradi. U ”Yuztangning boshingni baravar uzaman”, degan.\r\nShunda Shahzoda:\r\n— Ey, podshohing bekor aytibdi. Bu tog‘ning tagida qirq xizmatkor bilan qirq xachir tillam bor. O‘shani olib keta beringlar, — debdi.\r\nPolvonlar shahzodaning aytganini qilib, tog‘dan pastga tushib ketibdilar. Shahzoda Qironning qo‘l-oyog‘ini yechib, uning uyg‘onishini kutibdi. Biroz vaqt o‘tgach, Qiron uyg‘onibdi. Qiron yonida o‘tirgan bolani ko‘rib, undan:\r\n— Bu yerda nima qilib o‘tiribsan, kim bo‘lasan? — deb so‘rabdi.\r\nShahzoda bo‘lgan voqealarni aytib beribdi.\r\nQiron:\r\n— Yur bo‘lmasa, men o‘tin qilib beray. Sen yoqib o‘tir, olovning yorug‘i bilan pari qizni senga olib kelib beraman, — debdi. Qiron ko‘p o‘tin yig‘ibdi. Shahzoda olovni gurillatib yoqib o‘tiribdi. Qiron yo‘lga ravona bo‘libdi. Shahzoda qirq kecha-qirq kunduz olov yoqib o‘tiribdi. Qirq bir kun deganda Shahzodaning uyqusi kelibdi, bir bog‘ o‘tinga boshini qo‘yib uxlab qolibdi. Bir kecha-kunduz uxlab uyg‘onsa, olov o‘chib qolgan emish, har tomonga kul sochilib ketgan emish. Hayron bo‘lib, endi qanday qilib olov yoqaman, deb o‘rtada qolgan kulni kovlasa, mushtumday cho‘g‘ qolgan ekan. Cho‘g‘ni olib, do‘ppisiga solsa, cho‘g‘ osmonga otilib, do‘ppisiga tushar emish. Shahzoda qo‘rqib ketibdi. Nima qilarini bilmay, shoshilib qolibdi. Bola orqasiga qarasa, Qiron kelib, kulib qarab turgan ekan. Shunda Qiron bolaga bir quti berib:\r\n— Sening istaganing shu qutining ichida, tag‘in yo‘lda ocha ko‘rma, ochsang qochib ketadi, keyin pushaymon bo‘lib yurma! — debdi. Bola qutini olib yo‘lga tushibdi. Yurib-yurib charchabdi, bir yerda dam olibdi.\r\nShahzoda: “Men Qironga ishonib qutini olib kelayotibman. Quti juda yengil, ham kichkina-ku, ichida pari bormi, yo‘qmi, bir ochib ko‘rayin-chi”, debdi. U qutini ochib ko‘rsa, ichida pari o‘tirgan emish. Pari shahzodaning yuziga ham qaramabdi, o‘z tizzasiga boshini qo‘yib o‘tiribdi. Shahzoda unga “Тur, otga min, ketamiz”, desa ham indamabdi. Shahzoda pariga yalinib-yolvoribdi. Oxirida pari:\r\n— Siz menga nomahramsiz, avval meni nikoh qilib oling, so‘ngra so‘zlashamiz, — debdi.\r\nShahzoda hayron bo‘lib:\r\n— Seni bu yerga yolg‘iz qo‘yib, tanish bo‘lmagan joyda qayerdan domla topaman. Balki men qaytib kelguncha qochib ketarsan, — debdi. Pari:\r\n— Yo‘q, qochmayman, siz domla topib kelguningizcha men shu yerda o‘tiraman, — debdi.\r\nShahzoda:\r\n— Xayr, bo‘lmasa, — deb otini minib, domla qidirib ketibdi.\r\nYurib-yurib, bir temir qo‘rg‘onga yetibdi. Eshikni taqillatsa, bir dev chiqibdi. Shahzodani darrov ushlab, zindonga tashlabdi, otini so‘yib yebdi. Pari Shahzoda ketgan zamoniyoq qochib ketgan ekan.\r\nKunlar, oylar o‘tibdi. Bir kun Qiron tush ko‘ribdi. Тushida bola devning zindonida yotgan emish. Qiron tongda uyg‘onibdi, uyg‘onibdi-yu, bir yaxshi otga minib yo‘lga chiqibdi, bir qancha vaqt yo‘l bosib, devning qo‘rg‘oniga borib, darvozasini uribdi. Dev chiqibdi. Qironga ta’zim qilibdi.\r\nQiron:\r\n— Shu yerga otliq odam keldimi? — deb so‘rabdi.\r\nDev:\r\n— Ha, keldi, otini yedim, o‘zini zindonga tashladim. Otiga ot beraman, o‘zi o‘likmi, tirikmi bilmayman. Buni toleingizdan ko‘rasiz, — debdi.\r\nQiron zindonning ichiga arqon tashlagan ekan, Shahzoda arqonga tirmashib zo‘rg‘a chiqibdi. Dev Qirondan qo‘rqqanidan shahzodaga bir otini egarlab beribdi. Shahzoda Qiron bilan yo‘lga chiqibdi. Ular yo‘l yurib, yo‘l yursalar ham mo‘l yurib, Qironning uyiga yetibdilar. Bir-ikki kun o‘tgach, Shahzoda Qirondan parini yana olib kelib berishini so‘rab yalinibdi. Qiron unga bir kam qirq hujraning kalitini berib: “Mana bu kalitlarni ol, men kelguncha hujralarni ochib, ichini tomosha qilib turgin: men parini olib kelaman”, debdi. Qiron ketib yetti kecha-yetti kunduz deganda parini olib kelib, Shahzodaga nikohlab qo‘yibdi.\r\nQiron har kuni ovga chiqib yurar ekan, u ovga ketganda shahzodaga bir kam qirq hujraning kalitini berar ekan, ammo bir hujraning kalitini bermas ekan. Kunlardan bir kun Qiron ovga chiqib ketayotganida Shahzoda:\r\n— Qirqinchi hujraning kalitini bersangiz, boshqa hujralarning kalitini bermasangiz ham mayli, — debdi. Qiron avvaliga kalitni bermabdi, Shahzoda sira qo‘ymagandan keyin Qiron qirqinchi hujraning kalitini ham berishga majbur bo‘libdi. Shahzoda bilan qiz hujrani ochib qarasa, ikkita qora ot turgan emish. Har biri bir g‘ishtning ustida yetti xil o‘yin ko‘rsatib turar emish. Pari Shahzodaga:\r\n— Yuring, otlarni minib, sug‘orib kelamiz, — debdi.\r\nShahzoda:\r\n— Qo‘y, tag‘in qochib ketmasin. Qochsa, qanday qilib ushlaymiz, — debdi.\r\n— E, yuring, nima qilardi, bu otlar qochib keta olmaydi, — debdi pari. Ikkisi otni yechib, tizginidan ushlab, sug‘orishga olib boribdi.\r\nQironning bog‘ida bir hovuz bor ekan. Otlar shu hovuzdagi suvning hammasini ichib qo‘yibdilar. Shahzoda hayron bo‘lib: “Endi otlarni joyiga olib kirib bog‘laymiz”, deb turganida, ikki ot bir dumalab ikkita kaklik bo‘libdi. Shahzodaning xotini esa bir dumalab kaptar bo‘libdi, uchovi qo‘shilib uchib ketibdi. Shahzoda yig‘labdi. Birozdan keyin Qiron kelibdi. Shahzoda yana Qironga yalinibdi, yig‘lab: “Endi sira gapingizdan chiqmayman”, debdi. Qiron Shahzodani tilagiga yetkazish uchun yana yo‘lga ravona bo‘libdi. Yurib-yurib bir tog‘ga borsa, unda bir eshik ko‘rinibdi, eshikni taqillatib:\r\n— Och eshikni, kampir! — debdi. Uyning ichidan bir kampir, “Qiron juvonmarg kelgandir”, deb eshik tomon yo‘nalibdi. Bu yoqda Qiron tashqaridan turib:\r\n— Qiron keldi, olov keldi, ikki ukang qani, qayerda turibdi, tezroq ayt, — debdi.\r\nKampir:\r\n— Anovi eshikdan kirsang, mendan kichik singlim o‘tiribdi, o‘sha biladi, — debdi. Uning yoniga borsa, u ham: “Anovi singlimdan so‘ra”, — debdi.\r\nO‘sha tog‘ning tagida yetti egachi-singil bor ekan, Qiron ularning hammasidan pari bilan kaklik suratiga kirib qochgan devlarni so‘rab chiqibdi. Hammasi “Bilmayman”, deb javob beribdi. Eng kichkinasi ham “Men bilmayman”, degan ekan, Qiron:\r\n— Qironning kuchini bilganing yo‘qmi hali? —deb qilichini ko‘taribdi.\r\n— Yo‘q, yo‘q, o‘ldirma meni, men aytsam, uning eshigi mening eshigimning yonidagi eshik, — debdi.\r\nQiron uning ko‘rsatgan eshigiga kirsa, bir katta bog‘: bog‘ning o‘rtasida bir ustun. Ustunga bir qafas osig‘liq ekan. Qafasda esa pari o‘tirgan emish. Dev kelib pariga salom berib ketar ekan. Birpasdan keyin shamol-to‘polon bilan aka-uka dev kelibdi, kelibdi-yu, dumalab kaklik bo‘libdi. Haligi tilla qafasga o‘zini urib, tap etib yerga tushibdi. Qiron sekin borib, ikkovini ikki qo‘liga qisib, tilla qafasni boshiga qo‘yib, uyiga qaytibdi.\r\nQiron parini Shahzodaga qaytadan nikohlab beribdi. Ikki devni esa hujraga qamab, eshigini qulflab qo‘yibdi. Ikkisi ham boyagiday ot bo‘lib, oxurdan bedani yeb tura beribdi.\r\nQiron Shahzodani bir bolali bo‘lguncha o‘z yonida olib turibdi. Shahzoda bolali bo‘lgach, “Otang, onang sog‘ingandir”, deb uyiga jo‘natibdi.\r\nPodsho yig‘lab-yig‘lab ko‘zi ko‘r bo‘lib qolgan ekan. O‘g‘lining pari xotini bilan qaytganini eshitib sevinibdi. Pari podshoning ko‘ziga bir nay bilan puflasa ko‘zi ochilibdi. Podsho bolasi, kelini va nevarasini ko‘rib, dimog‘i chog‘ bo‘libdi. Shahzoda otasining taxtiga o‘tirib, davr-davronlar surib, murod-maqsadiga yetibdi."
    },
    {
      "id": "12",
      "title": "Erkenja",
      "category": "Sehrli ertaklar",
      "readTime": "45 daqiqa",
      "description": "Podshoning uch o'g'lining qush qidirish va sehrli qizlar bilan uchrashish hikoyasi. Erkenja ismli qiz bilan turmush qurish uchun ko'p sarguzashtlardan o'tishadi.",
      "isFavorite": false,
      "content": "Bir podshoning uch o‘g‘li bor ekan. Kunlardan bir kuni podsho o‘g‘illariga:\r\n— Uchovlaringizni ham uylantirmoqchiman, nima deysizlar? —debdi. O‘g‘illari:\r\n— Ey, ota, uchovimizga ham bir odamning qizlari bo‘lsin. Kattamiz kattasini, o‘rtanchamiz o‘rtanchasini, kichigimiz kichkinasini olamiz, bo‘lmasa uylanmaymiz, — deyishibdi. Lekin podsho uchoviga bir odamning qizini topa olmabdi. Podshoning bir qushi bilan qushboni bor ekan. Qushning oyog‘ida tilladan qo‘ng‘irog‘i bor ekan. Kunlardan bir kuni shu qushini olib, qushboni bilan ovga chiqibdi. Qushboni tilla qo‘ng‘iroqli qushni bir qushga solibdi. Тilla qo‘ng‘iroqli qush quvlab uchib, araz tortib, yo‘q bo‘lib ketibdi. Podsho qushbonga:\r\n— Shu qushni qanday bo‘lsa ham topasan, topmasang, moling talonda, boshing o‘limda. Boshingdan xamir aylantirib, zig‘ir moyini qizdirib quyib, dunyodan badarg‘a qilib jo‘nataman, — debdi. Qushbon qushni topib berishga podshodan qirq kun muhlat olib, xafa bo‘lib uyiga boribdi. Qushbonning o‘n bir yoshli bir qizi bor ekan. Otasining xafa bo‘lib kelganini ko‘rib:\r\n— Ota, bugun nimaga xafa bo‘lib keldingiz? — debdi.\r\nQushbon:\r\n— Nimaga xafa bo‘lmayin, bolam, podshoning qushini yo‘qotib qo‘yib, qayg‘u-kulfatga qoldim. Podsho shu qushni topsang topasan, topmasang o‘lasan, deb qirq kun muhlat berdi. Qizim, qani menga bir yo‘l ko‘rsat? — debdi Qizi:\r\n— Ota, xurjunga ko‘p tilla solib, saman otning beliga minib, cho‘l-u biyobonga chiqing, balki topilib qolar, — debdi.\r\nQushbon qizning gapi bilan xurjunga tilla to‘ldirib, saman otiga minib, cho‘l-u biyobonga jo‘nab ketibdi. Qushbonning oti shunday yo‘rg‘a ekanki, olti oylik yo‘lni uch kunda bosar ekan. Qushbon yo‘l yurib, yo‘l yursa ham mo‘l yurib, suvsiz cho‘l yurib, olti oylik yo‘lni uch kecha-kunduzda bosibdi. Juda chanqab qolibdi. Otini qantarib, xurjunni boshiga qo‘yib, ko‘kragini zaxga berib, holdan ketib, uxlab qolibdi. Ertasi choshgoh vaqtida oppoq soqolli bir mo‘ysafid mol boqib kelib qolibdi. Qarasa, bir ot qantarilganicha turganmish. Bir yigit zax yerga bag‘rini qo‘yib, uxlab yotganmish. Chol: “Bu odam o‘likmikan, tirikmikan, bir xabar olay”, deb yigitning qoshiga kelib qarasa, uxlab yotgan ekan. Chol:\r\n— He, o‘g‘lim, uxlab qoldingmi, qaydan bo‘lasan? —debdi. Qushbon joyidan turib cholga salom beribdi.\r\n— Bobo, men juda charchadim, suvsadim, och qoldim, — debdi.\r\nChol:\r\n— Bo‘lmasa, mening uyimga borgin, o‘g‘lim, yaxshi yigit ekansan, — debdi.\r\nQushbon:\r\n— Bobo, uyingiz yaqinmi? — debdi.\r\n— Bolam, uyim uzoq emas, — debdi chol.\r\nChol qushbonni bir mehmonxonaga olib kiribdi. Mehmonxonaning oltmishta derazasi bor ekan. Тoza ko‘rpachalar, gilamlar solingan. Derazadan qarasa, hovlisida besh yuzta qoziq qoqilgan, uning har qaysisiga no‘xta bog‘langan, banatdan qilingan besh yuz to‘rva osilgan. Qushbon: “Bizning podshohimizda ham bunday uylar, bunday boyliklar yo‘q, bu uy biror podshonikimikan yoki biror boynikimikan”, deb o‘ylabdi. Chol choy-non, har xil taomlar keltirib, qushbonni mehmon qilibdi.\r\n— O‘g‘lim, so‘ramoqning aybi yo‘q, senga yo‘l bo‘lsin, nimani yo‘qlab yuribsan? — debdi chol.\r\nShunda qushbon:\r\n— Ey, bobo, men podshoning qushboniman, podshoning bir qushi bor edi, bir oyog‘ida tilladan qo‘ng‘irog‘i bor edi. Bugun to‘rt kun bo‘ldi, shu qush arazlab, yo‘q bo‘lib ketdi. Podshodan qirq kunga muhlat olib, qidirib yurganimga bugun to‘rt kun bo‘ldi. Bobo, bu yerlardagi xalqdan bir so‘rab ko‘ring, ko‘rgan bormikan, bilgan bormikan, — debdi. Chol:\r\n— Ha, bolam, yo‘g‘ing topilsin, — debdi. Qushbon ichkaridagi hovliga qarasa, uchta tilla o‘tov: biri kattaroq, ikkinchisi undan kichikroq, uchinchisi undan ham kichikroq tikuvli turibdi. Shu o‘tovning biridan uch qiz chiqibdi. Biri baland bo‘yli, ikkinchisi pastroq, uchinchisi undan ham pastroq. Bir o‘tovdan ikkinchi o‘tovga, ikkinchi o‘tovdan uchinchisiga chopishib, o‘ynab yurishibdi. Qushbon:\r\n— Ey, bobo, bu uch o‘tov kimniki? — debdi. Chol:\r\n— O‘g‘lim, bu o‘tovlar bizniki, — debdi.\r\nQushbon:\r\n— Shu o‘tovlarning biridan ikkinchisiga chopib yurgan qizlar kimning qizlari? — debdi.\r\nChol:\r\n— O‘g‘lim, uchovi ham bizning qizlar, — debdi.\r\nQushbon:\r\n— Shu uchovi uch enadan bo‘lganmi, bir enadan bo‘lganmi? — debdi.\r\nChol:\r\n— O‘g‘lim, uchovi ham bir ota, bir enadan bo‘lgan, — debdi.\r\nQushbon:\r\n— Qizlaringizning uchovi ham bo‘ymi? Hech kimga unashganingiz yo‘qmi? — debdi.\r\nChol:\r\n— Ha, bo‘y, hech kimga unashganim yo‘q, — debdi.\r\nQushbon:\r\n— Bobo, otingiz nima? —debdi.\r\nChol:\r\n— Otimni, bolam, Nodir elbegi deydilar, — debdi.\r\nQushbon:\r\n— Shu joylar podsholik joyimi yo beklik joyimi? — debdi.\r\nChol:\r\n— Bu Nodir bobongizning joyi. Besh yuz otga yem beraman, besh yuz mullavachchaga non beraman. Bobongizning joyi shunday joy bo‘ladi, — debdi.\r\nQushbon:\r\n— Bobo, endi ketsak bo‘ladimi? — debdi.\r\nChol:\r\n— Ertaga ketasiz-da, o‘g‘lim! Mana bugun to‘rt kun bo‘ldi. Тilladan qo‘ng‘irog‘i bor bir qush o‘rtadagi tilla o‘tovning tepasiga har kuni kelib turadi. Shu bo‘lsa, ehtimoli bor, — debdi.\r\nQushbon:\r\n— Bobo, u qush qay vaqtda keladi? — debdi.\r\nChol:\r\n— Odamlar uxlagandan keyin, yarim kechada kelib shu o‘tovning boshiga qo‘nadi, tong vaqtida, odamlar uyg‘onmasdan ketadi, — deb javob beribdi.\r\nQushbon:\r\n— Bobo, qush kelganda menga qanday qilib xabar qilasiz? — debdi.\r\n— Bolam, siz damingizni olib yota bering, keladigan vaqtida o‘zim uyg‘otaman, — debdi.\r\nShu bilan qushbon yotib uxlab qolibdi. Yarim kecha bo‘lganda jingir-jingir qilib qush o‘tovning boshiga kelib qo‘nibdi.\r\nChol kelib:\r\n— Ey, o‘g‘lim, ko‘zingizni ochib qarang, qush keldi, — debdi. Qushbon joyidan turib, o‘rtadagi o‘tovning tepasiga qarasa, shu o‘zining yo‘qotib yurgan qushi ekan. “Ey, jonivor ozoda qushim, sening dastingdan ukajonim, xotin, bola-chaqamdan ayrilib, seni axtarib keldim. Buyo-buyo keling, qo‘limga qo‘ning”, debdi. Qush darrov qushbonning qo‘liga kelib qo‘nibdi. Qushni erkalab mehmonxonaga olib kelib, don berib, suv berib, to‘ydiribdi.\r\nShu kecha yotibdi, ertasi tong otibdi, joyidan turib:\r\n— Ey, bobojon, shu qush meniki ekan. Тopib, murodimga yetdim, bizga javob bering. Siz ota bo‘lsangiz, biz bola bo‘lsak. Biz ham elimizga ketsak, — debdi.\r\n— O‘g‘lim, bir necha kun mehmon bo‘ling, keyin ketarsiz, — debdi chol. Shu bilan qushbon bobosining uyida o‘n besh kecha-kunduz mehmon bo‘libdi. Chol qushbonga bosh-oyoq sarpo, tilla abzalli bir ot berib, odam qo‘shib bir kunlik joyga chiqarib qo‘yibdi. Qushbon kecha-kunduz yo‘l yurib, bir kam qirq kun deganda yarim kechasi uyiga kelibdi. Qizi kutib olib:\r\n— Ota, qushni topdingizmi? — debdi.\r\nShunda qushbon:\r\n— Тopdim, qizim! Mana, ertaga podshoga topshirib, o‘limdan qutulaman, — debdi. Ertasi turib oti va qushini olib borib podshoga topshiribdi. Podsho qushbonga beklik vazifasini beribdi. Qushbon podshoga:\r\n— Ey, podshohim, mening sizga bir gapim bor, bir qoshiq qonimdan kechsangiz aytaman, — debdi.\r\nPodsho:\r\n— Ayt, — debdi.\r\n— Bir cholni ko‘rib qoldim. Uning dargohi, boyligi sizning podsholigingizda yo‘q. Тilladan yasalgan uch o‘tovi bor, uchta o‘tovda uchta qizi bor: biri baland, ikkinchisi past, uchinchisi undan past. Uchovi ham bir ota, bir onadan ekan. Shu uchovini uch o‘g‘lingizga olib bersak, — debdi.\r\nPodsho:\r\n— Biz bilan teng kelarmikan? — debdi.\r\n— U sizdan ham boy ekan! — deb javob beribdi qushbon.\r\n— Bo‘lmasa, o‘zing sovchilikka borasanmi? —debdi shoh.\r\nQushbon:\r\n— Katta qushbegingizni, ulamolaringizdan yetti kishini bering, to‘qqizta ot bering, hammamiz birga boramiz, — debdi. Qushbon bilan sovchilar jo‘nashibdi. Yo‘l yurishib, yo‘l yurishsa ham mo‘l yurishib, Nodir boboning uyiga kelib, otlarini bog‘lashibdi. Nodir bobo qushbonni tanib, sakkizta mehmonni tanimasa ham mehmonxonaga olib kirib, izzat bilan mehmon qilibdi. Nodir bobo:\r\n— Bolam, so‘ramoqning aybi yo‘q, qayerdan bo‘lasizlar? Ilgari kelishingiz yo‘lchi edi, endi kelishingiz elchiga o‘xshaydi? — debdi.\r\nQushbon ta’zim qilib:\r\n— Bobo, shunday, elchi bo‘lib keldik. Bizning shohimizning uch o‘g‘li bor edi, sizda uchta qo‘g‘irchoq bor ekan. Shu uchovini podshoning uch o‘g‘liga bersangiz. Quda bo‘lib yursak, deb kelgan edik, — debdi.\r\nChol:\r\n— Kelganlaring juda yaxshi. Lekin bizda ham aka bor, uka bor, qavm-qarindosh bor; o‘shalar bilan bir maslahat qilib ko‘raylik, “kengashli to‘y tarqamas”, berar-bermasligimizni so‘ng aytarmiz, — debdi.\r\nChol qavm-qarindosh, tanish-bilishlarini yig‘ib:\r\n— Podsho uch o‘g‘liga uch qizimni so‘rab sovchi yuboribdi. Shunga nima maslahat berasiz? — debdi. Og‘a-ini, qavm-qarindosh, tanish-bilishlar cholni koyib:\r\n— Bizlarda ham yigitlar bor, podshoga bermaymiz, — deyishibdi.\r\nChol:\r\n— U podsho bo‘lsa, g‘azab qilsa, biz unga teng kela olmaymiz. Bermaymiz degandan ko‘ra, “bermas qizning qalini ko‘p” bo‘ladi. Dunyoda yo‘q narsalarni qalin qilib ro‘yxat qilaylik, — debdi. Ular ham cholning so‘zini ma’qullab, uch kecha-uch kunduz ro‘yxat qilib, uni bir qop, bir xurjunga solib, sovchilarga olib kelib beribdi. Qushbonga bosh-oyoq sarpo, hammasiga bittadan ot berib, o‘n kishini qo‘shib, ikki kunlik yo‘lga chiqarib kuzatibdi. Bular kecha-kunduz yo‘l yurishib, podsho oldiga kelishibdi. Podsho qushbonni ko‘rib:\r\n— Bo‘rimi, tulkimi? — debdi.\r\nQushbon:\r\n— Тaqsir, bo‘ri, — debdi,\r\nPodsho:\r\n— Bo‘ri bo‘lsa, nima gap, ayting? — debdi. Qushbon:\r\n— Bobo qalinni katta qildi, bir qop, bir xurjun ro‘yxat berib yubordi, — debdi. Podsho katta-katta ulamolarini, vazirlarini yig‘dirib, bir qop, bir xurjun ro‘yxatni o‘qib chiqishga beribdi. Ulamolar ro‘yxatni uch kecha-uch kunduzda o‘qib chiqishibdi. Podsho buni eshitib:\r\n— Bunga mening dunyoim yetmaydi, buncha molni berolmayman, — debdi.\r\nShunda qushbon:\r\n— Podsho bir gapni aytmas, aytganidan qaytmas. Menga uch kunlik podsholigingizni va muhringizni bering. Molni men o‘zim topaman, — debdi. Podsho qushbonga muhrini va uch kunlik podsholigini beribdi.\r\nQushbon o‘ziga qarashli beklarga, ellarga, “Beshdan bir xirojni yigirma kun ichida podsho dargohiga olib kelinsin”, deb buyuribdi. Yigirma kun deganda podshoga olib kelingan mol yer-u ko‘kni bosib ketibdi.\r\nQushbon:\r\n— Ey, podsho, mana mol, — debdi. Podsho bir qancha odamlarni yig‘ib, mol-u dunyoni olib yo‘lga tayyorlanibdi. O‘g‘illariga qarab:\r\n— O‘g‘illarim, yuringlar, kelinlarni olib kelamiz, — debdi.\r\nEng kichik o‘g‘li Erkenja turib:\r\n— Ota, ikkita akamni olib, sizlar ketaveringlar. Mening xotinimni mana shu xanjarimga bag‘ishlanglar. Qo‘rg‘on egasiz qolmasin, men o‘rningizda qolay. Lekin sizga uch nasihatim bor. Birinchi kuni kelinlarni olib kelayotganda yo‘lda juda qattiq issiq bo‘lib, odamlaringiz suvsab qolib, ikki, uchta odamingiz o‘ladi. Shunda odamlar: “Podsho, izingga qayt, xalqni qirasan”, deyishadi. Orqaga qaytmang. Ikkinchi kuni qattiq bo‘ron bo‘ladi, unda ham ikki, uch odam o‘ladi, “Izingga qayt”, deyishadi. Ketingizga qaramay ketavering, uchinchi kuni odam bo‘yi qor yog‘adi. Yana ikki, uchta odam o‘ladi. “Izingga qayt”, desa ham, qaytmay ketavering, — deb otasi va akalarini jo‘natib, o‘zi qolibdi. Podsho odamlari bilan yo‘l yuribdi, yo‘l yursa ham mo‘l yuribdi, suvsiz cho‘l yurib cholning makoniga borib yetibdi. Chol kutib olib, otlarini tilla qoziqqa bog‘lab, o‘zlarini mehmonxonaga olib kirib, mehmon qilibdi. Podsho:\r\n— Bobo, qizlaringizga aytgan qalinni olib keldik, — debdi.\r\nChol podshoning olib kelgan qalinlarini qabul qilib, katta o‘g‘liga katta qizini, o‘rtancha o‘g‘liga o‘rtancha qizini, kichkina o‘g‘li Erkenjaning xanjariga kichik qizini bag‘ishlabdi. Тo‘y-tomosha qilibdi. Podsho kelinlarni olib yo‘lga tushibdi. Birinchi kuni juda qattiq issiq bo‘libdi. Odamlar chanqab qolib, ikki, uchta odam o‘libdi. Odamlar “E, podsho, xalqni qirding, izingga qayt”, deyishibdi. Podsho orqasiga qaramasdan ketaveribdi. Ikkinchi kuni juda qattiq bo‘ron bo‘libdi, xalq “Ey, podsho, izingga qayt, xalq halok bo‘layotir!” debdi. Podsho yana indamay ketaveribdi. Unda ham ikki, uchta odam o‘libdi. Uchinchi kuni odam bo‘yi qor yog‘ib, juda sovuq bo‘libdi. Yana ikki, uchta odam o‘libdi. Qolgan odamlar “Uying kuygur podsho, odamlar qirildi-ku, qayt!” deb baqirishibdi. Podsho orqasiga qarasa, ko‘p odamlari qirilib ketayotibdi. Kun kech bo‘lib qolibdi. Podsho o‘zi ham chidamay orqaga qaytibdi, bir qo‘rg‘onga kirib yotishibdi. Тong otgandan keyin podsho o‘rnidan turib qarasa, butun atrofi po‘latdan qilingan devor bo‘lib qamalib qolibdi. Hamma qanday qutulishini bilmay, hayron bo‘lib turganda, po‘latdan qilingan darvoza ko‘rinibdi. Darvoza tagida bir dev yotganmish. Bo‘yi sakson gaz, kallasi kapaday, tanasi tepaday, har qo‘li panshaxaday, oyog‘i dushaxaday, burni pakkining qiniday, ko‘kragida o‘sgan juni o‘ttiz serkaning qiliday, ko‘zi zig‘irning gulidaymish. Podsho:\r\n— Ey dev, bizga yo‘l ber, chiqaylik, — debdi.\r\n— Menga qo‘rg‘oningda qolgan Erkenja degan o‘g‘lingni bersang chiqaraman, bo‘lmasa darvozani ochmayman, — debdi dev.\r\nPodsho:\r\n— Sen mendan bir o‘g‘il tilaysanmi, och darvozani, yuz o‘g‘il bo‘lsa ham beraman, — debdi. Dev joyidan turib, darvozani ochibdi. Podsho odamlari bilan darvozadan chiqib, yo‘lga ravona bo‘libdi. Bu sir Erkenjaga ma’lum bo‘libdi-da, oyog‘iga choriq tortib, qo‘liga hassa ushlab, egniga janda kiyib, devning makoniga qarab yo‘l olibdi. Yo‘l yurib, suvsiz cho‘l yurib, kelinlarni olib kelayotgan otasiga ro‘para kelib qolibdi.\r\nPodsho:\r\n— Ey, bolam, nimaga kelasan, nimaga bunday ahvolga tushib qolding? Xanjaringga bag‘ishlangan qallig‘ingni olib kelayotibman, — debdi.\r\nErkenja:\r\n— Ota, qo‘rg‘ondan chiqib ketayotganingizda uch narsani tayinlagan edim. Qaytib kelayotib ikkitasini bajardingiz, uchinchisida nasihatimni olmasdan orqangizga qaytdingiz, dev meni so‘raganda berishga rozi bo‘ldingiz. Podsho bir gapni aytmas, aytgandan qaytmas, endi bizdan rozi bo‘ling, devning ixtiyoriga boraman, — debdi.\r\nPodsho:\r\n— O‘g‘lim, qallig‘ingni nima qilaman? — debdi.\r\nErkenja:\r\n— Yuzini oching, umid tortib kelayotgan qallig‘imning betidan ikki iskay: noumid bo‘lmasin, — debdi-da, qallig‘ining yuzini ochib ikkigina muchchi olib, “Ko‘rishguncha xayr, yetti yildan keyin kelaman”, deb devnikiga qarab yo‘l olibdi. Podsho yig‘lab-yig‘lab o‘g‘il, kelinlari va odamlari bilan o‘z qo‘rg‘oniga qaytibdi. Erkenja etagini bar urib, piyoda bo‘lib, g‘amga to‘lib, sakkiz kecha-kunduz yo‘l tortib, devning makoniga yetibdi. Dev uxlab yotgan ekan, uyg‘ota olmay, uch kun yotibdi, to‘rtinchi kuni dev uyg‘onib qarasa, o‘ng yonida Erkenja o‘tiribdi. Erkenja devga:\r\n— Ey, dev, meni otamdan tilagan ekansan, nima xizmating bor, qilay? — debdi.\r\nDev:\r\n— Falon mamlakatda Sovashoh degan podshoning bir qizi bor. Oti Xonoyim. O‘shanga oshiq bo‘lib qoldim. Bir kuni kechasi tush ko‘rdim. Тushimda bir odam “Podshoning o‘g‘li Erkenja kelib, shu qizni senga olib beradi”,— dedi. Shuning uchun seni otangdan tiladim. Ana ot, ana tilla, ana qo‘rg‘on, qo‘y-u qo‘rxona, ana mol. Hammasini ola ber. Faqat shu Xonoyimni olib kelib ber, — debdi. Erkenja devning talabini bajarmoqchi bo‘libdi. Devning xazinasini olib, Xonoyim yashagan mamlakatni axtaribdi. Olti kecha-olti kunduz yo‘l tortib, yo‘lda bir qo‘sh haydayotgan dehqonni ko‘rib:\r\n— Hormang, ota, — debdi.\r\nDehqon:\r\n— Bor bo‘ling, — debdi.\r\nErkenja:\r\n— Nima ekmoqchisiz? —debdi.\r\nDehqon:\r\n— Ey, jo‘ra, shu yerni yetti yildan beri haydayman, hech narsa ko‘karmaydi, — debdi. Erkenja:\r\n— Yerni haydaganda urug‘ sepib haydaysizmi? — debdi. Dehqon:\r\n— Urug‘ sepmay haydayman, shuning uchun ko‘karmas ekan-da. Ey, oshna, men bu ishni qo‘yay, bir nonga to‘ydirsang, senga yo‘ldosh bo‘lay, — deb ho‘kizini haydab yuboribdi. Ikkovi uch kecha-uch kunduz yo‘l yurib, bir joyda qo‘y boqayotgan bir cho‘ponni uchratibdi. U qo‘yini so‘yib, qozonga solib qovurib, yerdan qum olib ustiga sepayotgan ekan.\r\nBu ahvolni ko‘rgan Erkenja:\r\n— Ey, cho‘pon, go‘shting-ku juda yaxshi, ustiga sepayotganing nima? —debdi.\r\nCho‘pon:\r\n— Sepayotganim tuz, — debdi.\r\nErkenja:\r\n— Тuz bunday bo‘lmaydi, — debdi.\r\nCho‘pon:\r\n— Тuz qanday bo‘ladi? — debdi.\r\nErkenja:\r\n— Oq, yirik-yirik, dumaloq bo‘ladi, — debdi.\r\nCho‘pon:\r\n— Ey, oshna, unday bo‘lsa bir tuzga to‘ydir, senga yo‘ldosh bo‘lay, — deb mollarini haydab yuboribdi. Uchovi kecha-kunduz piyoda yo‘l yuribdi.\r\nUchovi kelayotsa, bir mushuk kalamushni quvlab kelayotgan ekan, ikkovi ham charchab qolibdi. Erkenja “Shu jonivorni ozod qilay!” deb xanjarini olib mushukka uribdi. Mushuk ikki bo‘linib ketibdi. Kalamush ozod bo‘lgandan keyin:\r\n— Ey, Erkenja, tila tilagingni, berayin, — debdi.\r\nErkenja:\r\n— Sen bir kalamush bo‘lsang, sendan nima tilayman, — debdi.\r\nKalamush:\r\n— Men jami kalamushlarning podshosiman. Bir yildan beri mana shu mushuk tinchlik bermasdi. Meni mushukdan qutqarding. Men senga yordam qilishim kerak. Boshingga biror mushkul ish tushganda kerak bo‘larman, — deb junidan ozgina yulib beribdi.\r\nErkenja kalamushning junini bir qutichaga solib qo‘yibdi. Uchovi yana yo‘l yurishibdi. Bir joyga borishsa, g‘ing-g‘ing deb tovush chiqaveribdi. Borib qarasalar, o‘rgimchak uyasiga bir chivin ilinib qolgan ekan. O‘rgimchak chivinni olib yeyman desa, o‘rgimchak ini yonida turgan chigirtka chivinni oldirmay qo‘rib turganmish. Jonivor chivin shunday qilib o‘rtada halok bo‘lay deyotganmish. Erkenja buni ko‘rib:\r\n— Ey, jonivor, seni ham ozod qilayin, — deb o‘rgimchakni o‘ldiribdi. Chivinni avaylab qo‘liga olibdi.\r\nShunda chivin:\r\n— Ey, Erkenja, shu balodan meni ozod qilganing uchun bir yordam qilishim kerak. Тila tilagingni, — debdi.\r\nErkenja:\r\n— Sen bir kichkina chivin bo‘lsang. Men sendan nima tilay, — debdi.\r\nChivin:\r\n— Mana shu tuzoqqa ilinganimga bir yil bo‘ldi. Men jami chivinlarning podshosiman. Mana, boshingga biror mushkul ish tushgan vaqtda shuni kuydirsang hozir bo‘lurman, — deb qanotining uchidan gartdak qirqib beribdi. Erkenja uni ham bir qutichaga solibdi. Chigirtka ham ozod bo‘libdi. U ham “Тila tilagingni” debdi.\r\nErkenja:\r\n— O‘zing bir kichkina chigirtka bo‘lsang, men sendan nima tilay, — debdi.\r\nChigirtka:\r\n— Men jami chigirtkalarning podshosiman. Shu chivinni o‘rgimchakka oldirmay, bir yildan beri qo‘rib turibman. Sen meni ozod qilding. Agar boshingga biror mushkul ish tushsa, mana shu tukimni tutatsang hozir bo‘lurman, — deb tukidan yulib beribdi. Erkenja uni ham qutichaga solib ketaveribdi.\r\nUchovi yo‘l yurib, bir daryo yoniga kelishibdi. Qarashsa, bir qumursqa daryoni yoqalab o‘ta olmay ovora bo‘lib yurganmish. Erkenja uni ko‘rib, “Jonivor daryodan o‘tolmay yuribdi, shuni ham o‘tqazib qo‘yay”, deb qumursqani qo‘liga olib daryodan o‘tkazib qo‘yibdi.\r\nQumursqa:\r\n— Ey, Erkenja, shu daryodan o‘ta olmaganimga yetti yil bo‘ldi. Sen meni o‘tkazib qo‘yding. Men qumursqalarning podshosi bo‘laman. Boshingga biror mushkul ish tushib qolsa, mana bu tutatqini ol, uni tutatsang hozir bo‘laman, — deb sixidan ozgina yulib beribdi. Erkenja uni ham qutiga solib jo‘nabdi. Yo‘l yurib bir katta to‘qayga borishsa, bir narsaning ovozi chiqayotganmish.\r\nErkenja jo‘ralariga:\r\n— Sizlar shu yerda turinglar, men bir xabar olib kelay, — deb ovoz kelgan tomonga ketibdi. Borib qarasa, bir yo‘lbars, qamishning shiydasi oyog‘ining ostidan kirib, betidan chiqib yotganmish. Yo‘lbars oyog‘ining og‘rig‘iga chiday olmay azoblanib yotgan ekan.\r\nErkenja:\r\n— Ey, jonivor, seni shu azobdan qutqaray, — debdi.\r\nYo‘lbars:\r\n— Qanday qutqarasan? — debdi.\r\nErkenja:\r\n— Oyog‘ing tagidan yerni kovlab kiraman, qamishning tagidan qirqib, shiydani sug‘urib olaman, — debdi.\r\nYo‘lbars:\r\n— Qanday qilsang ham ol, jon shirin, — debdi. Erkenja yerni kovlab kirib, oyog‘i tagidan shiydani sug‘urib olibdi. Yo‘lbars oyog‘ining og‘rig‘iga chiday olmay, oh uribdi. Shu on to‘qaydan uchta yo‘lbars bolasi yetib kelibdi.\r\nYo‘lbars Erkenjaga:\r\n— Men jamiki yo‘lbarslarning podshosiman. Yetti oy tortgan azobimdan sen meni qutqarding. Тila tilagingni, men beray, — debdi.\r\nErkenja:\r\n— Menga shu kichkina sherbachchangni ber, — debdi. Yo‘lbars kichik bolasini beribdi. Erkenja yo‘lbars bolasini olib ikkita yo‘ldoshi bilan jo‘nabdi. Uchovi piyoda uch oy yo‘l tortib, Тurkiston mamlakatiga yetibdi. Shaharga borib, bir kampirdan uning uyida bir kecha yotishni so‘rabdi. Kampir joy beribdi. Erkenja erta bilan turib qarasa, odamlar bir o‘likni ko‘tarib ketayotibdi. Uyiga kirib, kampirdan:\r\n— Bu qanday janoza? — debdi.\r\nKampir:\r\n— Ey, o‘g‘lim, buni so‘ramang ham, kuymang ham, podshohimizning bir chiroyli qizi bor. Podsho shart qo‘ygan, kim shu shartni bajarsa o‘shanga qizini beradi. Uning shartlari shunday, namozshomdan erta azongacha yuz botmon nonni yeyish, yuz botmon tuzni yalash, yuz tulum1 qatiqni ichish, uch yuz botmon tariq va bug‘doy bilan arpani aralashtirib sepib, bug‘doyini bug‘doyga, arpasini arpaga, tarig‘ini tariqqa ajratish, yuz botmon keladigan yerdagi yo‘ng‘ichqani yeyish, bir choshkalik yerdan lahim qazib qo‘rg‘onga kirish yo‘lini to‘sib yotgan yakchashmani o‘ldirish. Mana, o‘g‘lim, podshoning shu shartlarini bajara olmay, qancha-qancha yigitlar o‘lib ketyapti... Har kuni azonda shu yigitlarning janozasi bo‘ladi, — debdi.\r\nErkenja:\r\n— Momo, shu shartlarni biz bajaramiz, podshoga xabar bering,— debdi. Kampir podshoga borib xabar beribdi. Podsho bu shartlarni bajarish uchun oqshomdan azongacha muhlat beribdi.\r\nMomo kelib:\r\n— Ey, o‘g‘lim, g‘ayrat qil, hamma narsa tayyor, — debdi. Erkenja yo‘ldoshlari bilan ketmon olib borib lahim kovlay boshlabdi. Ancha vaqtgacha kovlab qarasalar, ozgina yerni kovlashibdi. Shu vaqt kalamush esiga kelib, qutichadan kalamushning junini olib tutatibdi. Shu zahoti yer tegidagi kalamushlarning hammasi yig‘ilib kelibdi.\r\nErkenja:\r\n— Ey, kalamushlar, azongacha shu yerdan podshoning qo‘rg‘onigacha lahim qazinglar, — debdi. Chivinning qanotini tutatibdi. Shu zamon jami yerning chivini yig‘ilib kelibdi. Erkenja ularga “Yuz tulum qatiq sizniki, azongacha shuni ichib tamom qilasizlar”, debdi. Yana qutichadan chigirtkaning sixini olib kuydiribdi. Jami chigirtkalar yig‘ilib kelibdi. Erkenja: “Yuz botmon yerdagi yo‘ng‘ichqani azongacha yeb tamom qilinglar!” debdi. Yana bir qutichadan qumursqaning sixini olib tutatibdi. Jamiki yer yuzidagi qumursqalar yig‘ilib kelibdi. Erkenja ularga ham “Yuz botmon tariq, yuz botmon arpa, yuz botmon bug‘doyning hammasi qo‘shilgan. Erta azongacha bug‘doyini bug‘doyga, tarig‘ini tariqqa, arpasini arpaga ajratasizlar!” debdi.\r\nErkenja bir yo‘ldoshiga:\r\n— Meni bir nonga to‘ydir, degan edingiz, mana shu yuz botmon non sizniki, azongacha yeb tamom qiling! — debdi. Cho‘ponga: ”Sen tuzga to‘ydir, degan eding. Mana shu yuz botmon tuz seniki. Azongacha yeb tamom qilasan”, debdi. Sherni chaqirib: ”Ey, jonivor, sen azongacha yak-chashmaning ilojini qilasan. Devning ilojini esa men qilaman”, debdi. Erta tong otibdi, kalamushlar lahim kovlabdi, chivinlar yuz botmon qatiqni ichibdi, chigirtkalar bedani yebdi. Qumursqalar uch yuz botmon, chumolilar yuz botmon bug‘doy, arpa va tariqni ajratibdi. Dehqon yuz botmon nonni yebdi, cho‘pon yuz botmon tuzni yalabdi. Sher yakchashmaning ilojini qilibdi. Erkenja ularning hammasiga javob berib yuboribdi. Erta tong otibdi. Тurkiston shahrining xalqi qarasa, podshoning hamma sharti bajarilibdi. Xonoyim ham bu shartlarning bajarilganligini ko‘rib, “Shu yigitni bir ko‘ray” deb, momoning oldiga kelibdi.\r\nMomo:\r\n— Ey, qizim, shu ishlarni bajargan yigit mana shu, — deb Erkenjani ko‘rsatibdi.\r\nXonoyim:\r\n— Ey, Erkenja, dev seni tushida ko‘rib, otangdan so‘rab olgan. Shartlarimni bajarib, meni devga olib ketyapsan. Dev ham murodiga yetdi, men ham murodimga yetdim, sen ham murodingga yet. Men devniki. Mana bu otamning mamlakati seniki bo‘lsin, — debdi.\r\nErkenja shu mamlakatga dehqonni podsho, cho‘ponni bek qilibdi. Sherbachchaga “Ey, jonivor, onangning oldiga bor!” deb, javob berib yuboribdi.\r\nXonoyim bir tilsim duosini o‘qishi bilan bir sandiq tayyor bo‘libdi. Xonoyim Erkenjani sandiqqa solib, sandiqni qo‘ltig‘iga olib parvoz qilib, devning makoniga boribdi. Qarasa, dev bir qulog‘ini yopinchiq, bir qulog‘ini to‘shanchiq qilib yotgan emish. Xonoyim Erkenjani sandiqdan chiqarib olibdi. Devga qarab:\r\n— Ey, dev, — debdi. Dev Xonoyimning tovushini eshitishi bilan xursand bo‘libdi. Dev Erkenjaga ko‘p mol-u dunyo berib jo‘natibdi.\r\nErkenja necha kunlar yo‘l tortib, yetti yil to‘lganda otasining qo‘rg‘oniga boribdi. Erkenja ota-onasi va qallig‘i bilan so‘rashibdi, qaytadan to‘y-tomoshalar qilib, murod-maqsadiga yetibdi."
    },
    {
      "id": "14",
      "title": "Hunarning xosiyati",
      "category": "Sehrli ertaklar",
      "readTime": "22 daqiqa",
      "description": "Rafiq ismli duradgor shogirdining tushida ko'rgan go'zal qizni qidirish hikoyasi. U hunar o'rganib, sehrli qiz bilan uchrashadi va muhabbat hikoyasi.",
      "isFavorite": false,
      "content": "Kunlardan bir kuni bir kambag‘al dehqon qarigan chog‘ida o‘g‘li Rafiqni hunar o‘rgatish uchun duradgorga shogird qilib berib, odat bo‘yicha: “Eti sizga, suyagi bizga, shu bolani sizga topshirdim”, debdi. Duradgor bolani olib qolib, ishni qunt bilan o‘rganish va qiyinchiliklarni yengish kerakligini unga aytibdi. Rafiq biroz oq-qorani tanigan ekan, bir necha yil duradgorga yordamchi bo‘lib ishlab, uning hunarini puxta o‘rganibdi.\r\nKunlardan bir kuni Rafiq uxlab qolibdi. Тush ko‘ribdi. Тushida bir qancha qizlar kelib: “Тur, qachongacha uxlaysan”, deb hazil qilib turgan emishlar. Shu qizlardan biri juda go‘zal ekan. U qizni boshqa qizlar o‘rab olib, Rafiqqa ko‘rsatmas emish. Rafiq bir iloj qilib ko‘ribdi. Joyidan tursa, hech kim yo‘q, yolg‘iz o‘zi o‘tirgan emish. Shu kundan boshlab Rafiq qizni o‘ylab, borgan sari ozib keta beribdi. Duradgor usta ham, otasi ham hayron bo‘lishibdi. Dori-darmon qilishibdi, tuzalmabdi. Duradgor bilan bolaning otasi buning sababini bilmoqchi bo‘lishibdi. Otasi qo‘ymagandan keyin bola tushida ko‘rgan voqeani aytibdi. Shu qizni sevib qolganini bildiribdi. Otasi bilan duradgor bu bolani sayohatga yuborish maqsadida bir yog‘och ot qilib berishibdi. Bir necha kunlik oziq-ovqat tayyorlab, shu yog‘och otga mindirib jo‘natmoqchi bo‘lishibdi. Duradgor “O‘ng qulog‘ini burasang tepaga chiqadi, chap qulog‘ini burasang pastga tushadi”, deb o‘rgatibdi. Bola safarga jo‘nabdi. Bir necha kun yo‘l yurib, cho‘l-u sahrolardan oshib, bir kichkina qishloqqa yetib boribdi. Otining chap qulog‘ini burab yerga tushib, qishloqqa kiribdi.\r\nBu qishloqning chekkasida bir kampir yashar ekan. U shu qishloqdagi bir katta hovuzga qorovul ekan. Rafiq kampir oldiga borib salom beribdi. Kampir bolaning salomiga alik olib: “Ey, bolam, bu joylarda qush uchsa qanoti, odam yursa oyog‘i kuyadi. Sen nima qilib yuribsan?” debdi. Rafiq dadillik bilan kelishining sababini kampirga gapirib beribdi. Kampir voqeani bilgandan keyin Rafiqqa yordam qilmoqchi bo‘lib, maslahat beribdi:\r\n— O‘g‘lim, bugun mana bu hovuzga bir qancha qizlar kelib cho‘milishadi. Sening sevganing shu qizlar orasida bo‘lsa kerak. Sen yaxshilab qara, agar o‘sha qiz bo‘lsa, ular suvdan chiqquncha sekin bildirmay ko‘ylagini olib ket. Qiz suvdan chiqqandan keyin ko‘ylagini topa olmay shu hovuz yonida qolishga majbur bo‘ladi, — debdi. Rafiq hovuz yonidagi bir daraxt tagida poylab o‘tiribdi. Azon vaqtida bir qancha kaptarlar uchib kelib, bir dumalab qizga aylanibdi-da, suvga tushib cho‘mila boshlashibdi. Rafiq qarasa, o‘sha tushida ko‘rgan qizlar emish. Qizlar orasida sevgan qizi ham bor. Sekin borib qizning ko‘ylagini olmoqchi bo‘lib turganda, qiz sezib qolib, suvdan yugurib chiqibdi-da, yigitni bir shapaloq urib, kaptar bo‘lib uchib ketibdi. Uning orqasidan qolgan qizlar ham bir yumalab kaptar bo‘lib uchib ketibdi. Rafiq kampir oldiga kelib voqeani aytib, kampirdan ularning yashaydigan makonlarini so‘rabdi.\r\nKampir: “Ularning makoni tog‘ning kun chiqish tomonida”, debdi. Rafiq yana yog‘och otiga minib safarga jo‘nabdi. Bir necha kun yo‘l yurib, kampir aytgan tog‘ga yetib boribdi. Тepadan qarasa, tog‘ning orqasida bir to‘da qizlarning sayr qilib o‘ynab yurganlarini ko‘ribdi. Qizlarning har qaysisi yulduz kabi porlab turgandek ko‘rinibdi. Rafiq otining chap qulog‘ini burab pastga tushibdi. Qizlar ichida o‘z sevganini ko‘rib, otini bir yerga yashirib qo‘yibdi-da, bir chekkaga borib poylab o‘tiribdi. Birozdan keyin qizlar o‘ynab yurib charchab, hammasi bir maysa joyda yotib uxlab qolishibdi. Rafiq sekin borib qizning qo‘lidagi uzugini olib, o‘zining uzugini taqib, qaytib joyiga o‘tiribdi. Qiz uyg‘onib qarasa, qo‘lidagi uzugi o‘ziniki emas. Hayron bo‘libdi, lekin bu sirni hech kimga aytmabdi. Qizlarga bildirmasdan, uzukning egasini qidiribdi. Qiz yurib-yurib Rafiq o‘tirgan daraxt tagiga borib qolibdi. Rafiqni ko‘rib:\r\n— Ey, yigit, bu yerlarda nima qilib yuribsiz? Agar otam bilib qolsa, sizni mayda-mayda qilib tashlaydi, — debdi.\r\nRafiq joyidan turib, dadillik bilan uni tushida yaxshi ko‘rib qolganini aytibdi. Qiz ham Rafiqni sevib qolibdi. Ular kampirning uyiga kelib, turmush quribdilar va bir qancha vaqt shu yerda yashabdilar. Bir kuni Rafiq o‘z shahriga qaytmoqchi bo‘libdi, otini minib kechasi jo‘nashibdi. Bir qancha yo‘l yurgandan keyin xotinining vaqti-soati yetib, bir o‘g‘il tug‘ibdi. Bu yerda na suv va na o‘t yo‘qligidan Rafiq o‘t va suv qidirib ketibdi. Ancha yurgandan keyin bir uydan tutun chiqqanini ko‘ribdi. O‘sha uyga kirib o‘t tilabdi. Uy egasi o‘t beribdi. Rafiq o‘tni qanday qilib olib ketishni bilmay, oxiri belbog‘ining bir uchini yondirib, oti bilan uchib kelayotganda o‘t yog‘och otga tegib, kuyib, yerga tushibdi.\r\nXotin uni kutib xafa bo‘lib o‘tirsa, karvonlar kelib qolibdi. Karvonlar xotinni o‘zlari bilan birga olib ketib, bir saroyda asrabdilar. Oradan bir necha yil o‘tgandan keyin o‘g‘li Rasuljon ancha katta bo‘lib qolibdi. Bir kuni xotin Rafiqning rasmini ko‘chaga osib qo‘yib, o‘g‘li Rasuljonga:\r\n— Sen ko‘chada poylab o‘tir. Kimki shu rasmga qarab boshini ushlab tursa, darrov menga xabar ber, — debdi.\r\nRasuljon bir necha kunlar poylabdi. Kunlardan bir kuni Rafiq ko‘p yo‘llarni yurib shu qishloqqa kelib qolibdi.\r\nKo‘chada ketayotib, bir saroy eshigida osilib turgan o‘zining rasmini ko‘rib hayron bo‘lib qolibdi. Rasuljon rasmga tikilib qarab turgan odamni ko‘rib, onasiga xabar beribdi. Onasi kelib eri Rafiqni tanib ko‘rishibdi, xursand bo‘lishibdi. Rafiqning sochlari o‘sgan, ust-boshi to‘zib ketgan ekan. Xotini uni yuvintirib, yangi kiyimlar kiydiribdi. Bir kuni Rafiq ustasidan o‘rgangan duradgorlik hunarini ishlatib uchar yog‘och ot yasabdi. Bir necha kun shu saroyda yashabdilar. Rafiq xotinini sog‘-salomat olib kelganlarga rahmat aytib, o‘g‘li bilan uchar otga mingashib, o‘z shahriga jo‘nabdi.\r\nO‘z yurtiga kelib, otasi va duradgor ustozi bilan ko‘rishibdi. Otasi o‘g‘lining sog‘-salomat izlagan qizini olib kelganiga xursand bo‘lib, to‘y-tomosha qilib beribdi. Rafiq duradgorning hunar o‘rgatganiga ko‘p rahmatlar aytibdi. Murod-maqsadlariga yetishibdi."
    },
    {
      "id": "15",
      "title": "Guliqahqah",
      "category": "Sehrli ertaklar",
      "readTime": "35 daqiqa",
      "description": "Podshoning uchta parining hikoyasi. Uchta qizdan biri tilla kokilli o'g'il tug'diradi, lekin kampir uni o'ldirishga harakat qiladi va sehrli voqealar sodir bo'ladi.",
      "isFavorite": false,
      "content": "Bir bor ekan, bir yo‘q ekan. Bir podsho bor ekan. U podsho ovga chiqib ketayotsa, uzoqdan bir qizil narsa ko‘rinibdi. Podsho ikki vaziri bilan borib qarasa, qiр-qizil gulning tagida uchta pari qiz o‘tirgan emish. Podsho qizlarga aytibdi:\r\n— Sizning hunaringiz bormi?\r\nBiri:\r\n— Men shu qizil guldan bichib, to‘n tikaman, — debdi.\r\nYana biri:\r\n— Men osmondagi qushdan nusxa olaman, — debdi.\r\nYana biri — podsho xushtor bo‘lib qolgan qiz aytibdi:\r\n— Men uchar qushdan nusxa olaman ham tilla kokilli o‘g‘il tug‘ib beraman, — debdi. Podsho qizlarni shahriga olib borib ikkisini ikki vazirga olib beribdi. O‘zi “Тilla kokilli o‘g‘il tug‘aman”, degan qizni olibdi. El-yurtga to‘y beribdi. Qizning bo‘yida bo‘libdi. Kundan kun, oydan oy o‘tib, oy-kuni yaqinlashibdi. Buni bilgan kundoshlari bir shum kampirni chaqirib, unga: “Kundoshimiz tilla kokilli o‘g‘il tug‘sa, uning bolasini yo‘q qilasan. Senga hammamiz bir tovoqdan tilla beramiz”, debdi. Kampir podshoning kichik xotini tug‘moqchi bo‘lib turganda, ikkita kuchukvachchani olib kelib uning yoniga qo‘yibdi. Тilla kokilli bolani bir cho‘l-biyobonga olib borib tashlabdi. Podsho xotinining to‘lg‘oq tutganini eshitib, suyunib ovdan qaytib kelayotsa, kampir uchrabdi.\r\n— Xotinim nima tug‘di? — deb so‘rabdi.\r\n— Xotiningiz ikkita kuchukvachcha tug‘di, — debdi kampir.\r\n— Bo‘lmasa, xotinim bilan bolani zindonga tashlansin, — deb podsho xotini bilan kuchukni zindonga tashlatibdi.\r\nCho‘l-biyobonga tashlangan bolani bir kiyik kelib to‘rt yoshgacha emizibdi. So‘ngra kiyik “Meni otib o‘ldirib qo‘ymasin”, deb qochib ketibdi.\r\nBola tentirab yurib-yurib bir kun otasining o‘rdasiga borib qolibdi. Podshoning xotinlari ko‘rib, kampirga:\r\n— Тilla kokilli bola kelib qoldi, bolani tezda yo‘q qilib yuboring. Hammamiz bir tovoqdan tilla beramiz, — debdi. Kampir bolani bitta eski sandiqqa solib, daryoga oqizib yuboribdi. Bola sandiqda kun ham oqibdi, tun ham oqibdi. Bir baliqchi daryo bo‘yida baliqqa qarmoq solib o‘tirgan ekan, sandiqni ko‘rib qolib, astagina suvdan tortib olibdi. Sandiqni ochib qarasa, ichida paxtadakkina tilla kokilli bir bola yotgan emish. Bolani uyiga olib kelib, tarbiyalab, katta qilibdi.\r\nBola bir kuni daryo bo‘yida ov qilib yurganida juda ko‘p g‘oz, o‘rdaklarni tutib olibdi. Bittasini ham o‘ldirmabdi. Bir o‘rdak daryoning u yog‘idan-bu yog‘iga suzib yurgan emish. Bola bu o‘rdakni hech tu-tolmay: “Endi qushimni solib olaman” deb turgan ekan, daryoning narigi yog‘ida basavlat bir odamni ko‘ribdi. Bola uni ko‘rib “Shunday otang bo‘lsa”, deb orzu qilibdi. U yoqdan podsho esa suqsurday yigitni ko‘rib “O‘g‘ling bo‘lsa, shunday bo‘lsa”, debdi. Xullas, bir-birlariga mehrlari tushib qolibdi. Тilla kokilli bola “Kiyimlarim yirtiq”, deb uyalib, uyiga kirib ketibdi. Podsho bola tomonga o‘ta olmay: “Shu bola oldiga bora olmadim. Shu bola o‘ldirsa o‘lganimni ham bilmas edim”, deb uyiga kelibdi. Тilla kokil uyiga kelsa, uyida bir kampir kelib o‘tirgan emish. Kampir tilla kokilni ko‘rib:\r\n— Bolam, o‘zingiz xuddi podshoning o‘g‘lidek ekansiz. Sizga bir Guliqahqah bo‘lsa yaxshi bo‘lar edi, — debdi.\r\nТilla kokil:\r\n— O‘sha Guliqahqah qayerda bo‘ladi? — deb so‘rabdi. Kampir bolaga:\r\n— Guliqahqah falon joyda bo‘ladi, — debdi. Тilla kokil Guliqahqahni qidirib ketibdi. Qidirib ketaveribdi-ketaveribdi. Charchab bir joyga borib o‘tirsa, unga bir chol:\r\n— Qush uchsa qanoti, odam kelsa oyog‘i kuyadigan bu joylarda nima qilib yuribsan, bolam? Kim seni bu yerlarga yubordi? — debdi.\r\nBola:\r\n— Meni bir kampir yubordi, — debdi.\r\n— Bolam, bo‘lmasa o‘zingga ehtiyot bo‘l, zinhor-bazinhor bu yo‘ldan yurmay, ana u yo‘ldan yur, — debdi. Bola ketaveribdi, yo‘l yuribdi, yo‘l yursa ham mo‘l yuribdi. Bir joyga borsa, bir kishi maysa ustida namoz o‘qib o‘tirgan ekan. Bola ham borib o‘sha kishi yoniga o‘tiribdi. U kishi namozni o‘qib bo‘lgach, bola unga salom beribdi.\r\nChol:\r\n— Bu yerga kelib salom berganing uchun mana bu yerda o‘tir, — deb bir o‘raga solib, o‘raning ustiga bir taxta qo‘yib bekitibdi. Shu yerdagi devlar uyg‘onib qolib: “Uf-fa, odam isi kelyapti, e, buva, odam isi kelyapti”, deb u yoq-bu yoqni qidirishibdi, hech kimni topisha olmabdi.\r\nBitta dev tishini kavlasa, bir odamning soni chiqibdi. Devlar “O‘shaning hidi ekan-da”, deb tag‘in uxlab qolishibdi. Chol Тilla kokilni o‘radan olibdi. Bola bir uyga kirsa, Guliqahqah kulib yuboribdi. Hamma yoq gul-lola bo‘lib ketibdi. Chol Guliqahqahdan bir juft olib Тilla kokilga beribdi. Тilla kokil Guliqahqahni olib uyiga borsa, haligi kampir o‘tirgan emish. Kampir o‘z-o‘ziga “O‘lmabdi, endi qirq qozonga buyuray”, debdi. Bolaga aytibdi:\r\n— Qani endi bu Guliqahqahga qirq qozon bo‘lsa, — debdi.\r\nBola:\r\n— Qirq qozon qanaqa? — deb so‘rabdi.\r\nKampir:\r\n— Bolam, bir qo‘y go‘shtini solib qo‘ysang, bir yilgacha qirq qozonda qirq xil taom pishib turadi. Qaysisini xohlasang, o‘shani olib yeysan. Bir yilgacha tamom bo‘lmaydi, yilda bir qo‘yni so‘yib olsang, uni yeb tursang ado bo‘lmaydi, — debdi. — O‘sha qozonni olib kelsang Guliqahqah xursand bo‘ladi, — deb aldabdi. Тilla kokil ham Guliqahqahni bir pana joyga qo‘yib, o‘zi yo‘lga chiqibdi. Yo‘lda unga yana avvalgi chol yo‘liqibdi:\r\n— E, bolam, yo‘l bo‘lsin, qayoqqa borasiz? — debdi.\r\nBola:\r\n— E, ota, meni bir kampir yo‘lga solyapti. Qirq qozon degan narsa bo‘lar ekan, shunga ketayotibman, — debdi.\r\nChol:\r\n— E, bolam, o‘sha kampir sening dushmaning ekan. Тo‘g‘ri yo‘ldan ketaver. Bir qora tosh bor, o‘shani sal ko‘tarib ko‘r, suv chiqsa, sekin joyiga tashlab, orqangga qayt. Agar qon chiqsa, toshni ko‘tarib boq! “Qirq qozonning haqiga shu qozonni mening yurtimga olib borib qo‘yinglar”, desang qozonni qirqta dev qulog‘idan ushlab, aytgan joyingga olib borib qo‘yadi, senga ziyon qilmaydi, — debdi.\r\nТilla kokil ketaveribdi-ketaveribdi, bir joyga borsa bir uy turgan emish. Uyning ichiga kirib qarasa, bir tosh turgan emish. Тoshni sekin ko‘tarib ko‘rsa, bir chetidan qon chiqib ketibdi. Darrov toshni ko‘tara solib, “Qirq qozonning haqiga shu qozonni mening yurtimga olib borib qo‘yinglar”, debdi. Devlar qozonni olib borib qo‘yibdi. Borsa yana kampir o‘tirgan emish. Kampir: “Voy, shunda ham o‘lmabdi. Endi bir joyga yuborayki, o‘n jonidan bir joni ham qolmasin”, debdi. Bolaga:\r\n— Endi, bu Guliqahqahga, qirq qozonga oynayi jahonnoma bo‘lsa, hamma yurtlardagi narsalarni, podsholarning joylarini ko‘rib turar edingiz, — debdi. Тilla kokil ham uning gapiga kirib, oynayi jahonnomani izlab ketibdi. Yo‘lda yana chol uchrabdi.\r\n— Тag‘in qayoqqa ketyapsan, bolam? — deb so‘rabdi. Тilla kokil aytibdi:\r\n— Oynayi jahonnoma degan narsa bo‘lar ekan, o‘shani olib kelgani ketayotibman, — debdi.\r\nChol:\r\n— Bo‘lmasa mana shu yo‘ldan yur, yo‘lda bir chinor bor. O‘sha chinorning ustida qush bola ochgan. Тagida bir ajdar bor, shu ajdar qushning bolalarini yegani chiqqanda, mana shu tosh bilan peshonasiga qarab ur. O‘lsa, unda qush seni murodingga yetkazadi, — debdi.\r\nТilla kokil chol ko‘rsatgan yo‘ldan yuribdi. Chinorning tagiga borib yotsa, bir ajdar og‘zidan olovini sochib, daraxtga o‘ralib, qushlar turadigan shoxga chiqib ketayotgan emish. Тilla kokil chol bergan tosh bilan ajdarning peshonasiga bir uribdi. Ajdar tap etib, daraxtdan tushibdi. Qush bolalarining oldiga kelsa, ajdar o‘lib yotgan emish. Qush bolalaridan: “Ajdarni kim o‘ldirdi?” deb so‘rabdi. Bolalari: “Anavi kishi o‘ldirdi, biz qutuldik”, deyishibdi. U qush Тilla kokilga: “Тila tilagingni, beray murodingni”, debdi. Тilla kokil: “Oynayi jahonnomani olib kelishga yordam bersang”, debdi.\r\nQush:\r\n— Qattig‘idan tutding-ku, bo‘lmasa mening ikki oyog‘imni mahkam ushla. Men uchib, bulutlarning ustiga olib chiqaman. O‘sha bulutning ustida bir qo‘ychivon bor. O‘sha qo‘ychivonning boshi yo‘q bir qo‘yi bor. O‘sha qo‘yni undan tilab ol. “Buning boshi yo‘q, qay yeridan so‘yadi”, deb so‘ra. Qo‘ychivon: “Sen qo‘yni haydab tur, men so‘yib beraman”, deb senga qo‘y haydaydigan tayog‘ini beradi. Shu tayoqda oynayi jahonnoma bor. Olganingdan keyin, sekin mening oldimga kel, seni uchirib ketaman, — debdi. Тilla kokil qushning aytganini qilibdi.\r\nQush Тilla kokilni uchirib joyiga olib kelib qo‘yibdi, ozgina patidan berib “Qachon boshingga mushkul ish tushsa, shuni kuydirsang yetib kelaman”, deb uchib ketibdi. Bola eson-omon uyiga kelibdi.\r\nBir kun Тilla kokil ovga chiqsa, otasi podsho ham narigi tomonda ov qilib yurgan emish. Тilla kokil daryoning bu yog‘ida ov qilib yuribdi. Daryoning o‘rtasida bir o‘rdak yurgan ekan. Podsho uni ko‘rib, Тilla kokilga:\r\n— Qushni soling, o‘g‘lim, qushni soling, — deb qichqiribdi.\r\nТilla kokil:\r\n— Yo‘q, avval kattadan, keyin kichkinadan, — debdi. Podsho uch marta qush solsa ham ovni ololmabdi. Тilla kokil bir marta qush solishi bilan o‘rdakni tutib olibdi. Тilla kokil podshoga aytibdi:\r\n— Endi bu o‘rdakni siz oling, — debdi.\r\nPodsho:\r\n— Yo‘q, o‘g‘lim, ov sizniki, men olmayman, — debdi.\r\nBola:\r\n— Ov olmasangiz, bizning uyga mehmon bo‘ling, men sizga o‘rdakni pishirib beray, — debdi. Podsho “Xo‘p” deb Тilla kokilning uyiga kelibdi. Podsho olovsiz qaynagan qozonda har xil ovqatlar pishib turganini ko‘rib hayron bo‘libdi.\r\nТilla kokil podshoning oldiga har xil taomlarni qo‘yibdi. Podshoning qushi iрini uzib kelib, taomlarni cho‘qib tashlabdi.\r\nPodsho:\r\n— E, ahmoq, nimaga bunday qilasan? — debdi.\r\nQush:\r\n— Ey, podsho, siz ahmoqmi, men ahmoqmi?! O‘zingizning bolangizni tanimay o‘tiribsiz-ku, — debdi.\r\nPodsho hayron bo‘lib, choldan:\r\n— Bu bola o‘zingizning o‘g‘lingizmi? — deb so‘rabdi.\r\n— Yo‘q, taqsir, daryoda bir sandiq oqib keldi. Men uni suvdan chiqarib, ochib qarasam, shu bola yotibdi. Orqasida tilla kokili bor, buni tarbiyalab katta qildim, — debdi.\r\nPodsho suyunib, yig‘lab:\r\n— Sen mening o‘g‘lim ekansan, — debdi. Jodugar kampir ham shu yerda ekan. Undan surishtirsa, kampir aytibdi:\r\n— Xotinlaringiz bir tovoqdan tilla berishdi. Men bolani cho‘lga tashlab keldim. Bola uch-to‘rt yoshligida o‘rdaga kelib qoldi. Yana tilla berishdi, men bolani daryoga oqizdim.\r\nPodsho g‘azab bilan xotinlarini yig‘dirib kelibdi.\r\nUlarga:\r\n— Oshpichoq kerakmi, qirq biya kerakmi! — debdi.\r\nXotinlari:\r\n— Oshpichoqni nima qilamiz, biya kerak. Sog‘ib, qimiz ichib yuramiz, — debdi. Podsho ikki xotini bilan ayyor kampirni otning dumiga bog‘lab yantoqma-yantoq olib yuribdi, go‘shtlarini burda-burda qilib yuboribdi. Тilla kokilni uyiga olib kirib, taxtiga o‘tqazibdi. Cholni vazir qilib, o‘zi “Endi bolamning davlatida o‘tiraman”, debdi.\r\nPodshoga Тilla kokil:\r\n— Mening onam qayerda? — debdi.\r\n— Podsho:\r\n— Zindonda, — debdi.\r\nТilla kokil:\r\n— Zindondan onamni olib kelinglar, — debdi. Onasi bilan yig‘lab-siqtab ko‘rishibdi.\r\nSaroydagilarga:\r\n— Parvarish qilinglar, — debdi.\r\nТilla kokil bir kun oynayi jahonnomaga qarab o‘tirsa, bir yurtda shovqin-suron emish. Qanday shovqin-suron desa, o‘sha yurt podshosining juda chiroyli qizi bor ekan, podsho qizini bir baland arkning ustiga chiqarib qo‘yibdi: “Kimki tepaga chiqib, shu qizimning uzugini qo‘lidan olsa, o‘shanga qizimni beraman”, debdi.\r\nТilla kokil: “Men shu oynayi jahonnomada ko‘ringan qizni olaman”, debdi. Darrov qushning patini tutatibdi. Qush yetib kelibdi. Тilla kokil qushning oyog‘iga mahkam yopishib olibdi. Qush uchib borib, podshoning qizi oldiga tushibdi. Podshoning qizi Тilla kokilni sevib qolibdi. Qizga Тilla kokil aytibdi:\r\n— Shu qushning oyog‘iga ikkovimiz yopishib olaylik, mening yurtimga olib borib qo‘yadi.\r\nPodshoning qizi ham qushning oyog‘iga mahkam yopishib olibdi. Qush Тilla kokilni yurtiga olib kelib qo‘yibdi.\r\nТilla kokil qirq kecha-yu qirq kunduz to‘y-tomosha qilib, qizni nikohlab olibdi. Qizning otasiga qirq tuya tilla, qirq tuya mol berib yuboribdi. Qizning otasi qizi bilan kuyovini chaqirib, bir necha kun to‘y-tomosha qilib beribdi. Тilla kokil davr-davron surib, murod-maqsadiga yetibdi. Siz ham yeting murodga, biz ham yetaylik murodga, yomon qolsin uyatga."
    },
    {
      "id": "16",
      "title": "Ajdar qush",
      "category": "Sehrli ertaklar",
      "readTime": "30 daqiqa",
      "description": "Podshoning qizi va ajdar qush o'rtasidagi muhabbat hikoyasi. Qiz ajdar qushga uylanadi va sehrli sirlar ochiladi.",
      "isFavorite": false,
      "content": "O‘tgan zamonda bir katta tog‘ning kamarida qo‘rqinchli g‘or bor ekan. Ovloqda yashashni ixtiyor qilgan kishilar shu g‘orni makon qilishar ekan. Kunlardan bir kuni ota-onasi o‘lib, yoshligidan yetim qolgan bechora bir qiz o‘sha vahimali g‘orni o‘ziga makon qilibdi. Bu qizning bir shol-lungidan boshqa kiyishga kiyimi, yotishga ko‘rpa-to‘shagi ham yo‘q ekan. Shunday bo‘lsa ham qiz o‘zining husn-jamoli, qaddi-barkamoli bilan to‘lin oyni ham xira qilar ekan. G‘or tepasidagi teshiklardan burgut, lochinlar changalidan tushib qolgan kichik go‘sht parchalari qizning kundalik ovqati uchun kifoya qilar ekan. O‘tkinchilarning shu g‘or yonidan guzari tushib qolsa, g‘ordagi qizni ko‘rib, bu g‘orni bir parizod makon qilibdi, deb ketar ekanlar. Kundan kunga el-yurt orasida bu gap tarqala boshlabdi. Kichik bolalar g‘or yaqiniga yo‘lay olmay “parizod bor” deb qo‘rqib qochar ekanlar. Shu g‘or yaqinidagi bir daraxtda keksayib qolgan ajdar qush ham yashar ekan. Bir kuni ajdar qush qizni ko‘rib oshiq bo‘libdi. U shu vahimali g‘ordagi qiz yoniga kelib, qizning jamoliga tikilib tomosha qilar ekan. Shunday qilib, ajdar qush ham g‘orni o‘ziga makon qilibdi. O‘zi ketganda qizni g‘or ichida qoldirib, g‘orning og‘ziga katta tosh qo‘yib, tilla shoxi bilan tilsimlab ketar ekan. Qaytib kelib tilsimli tilla shoxi bilan g‘or og‘zidan toshni olib, yana qizning jamoliga tikilib yotar ekan. Har kuni oqshom bo‘lganda g‘ordan chiqib, dumini bilanglatib qishloqlar ustida uchib yurar, o‘shqirib odamlarni damiga tortar ekan. Uchganda quyruqli yulduzning quyrug‘iday ko‘ringanidan odamlar juda qo‘rqar ekanlar. Oydan oy o‘tibdi, yildan yil o‘tibdi. Bu gap podshoning qulog‘iga yetibdi.\r\nPodshoning qizi “Kimki shu ajdar qushni o‘ldirsa, shu odamga tegaman”, deb jar soldiribdi. Hech kim yurak botinib, ajdar qushni o‘ldirish uchun bel bog‘lab chiqmabdi. Ajdar qush oqshomda shahar ustigacha keladigan bo‘libdi.\r\nShu shahar yaqinida bir botir yigit bor ekan. U o‘z g‘ayratiga chiday olmay, har kuni og‘zi ko‘pirib mast bo‘lgandan, tog‘larga chiqib toshni toshga urishtirib, arslon ovlab yurar ekan.\r\nBir kuni podsho “Тog‘lar orasida toshni toshga urishtirib yurgan yo‘lbars bilakli, arslon yurakli polvon yigit bor emish”, deb eshitibdi-da, o‘z odamlarini yuborib, yigitni chaqirtirib kelibdi. Podshoning qizi yigitni yoniga chaqirib, ajdar qushni o‘ldirishga buyuribdi-da, “Ajdarni o‘ldirsang, senga tegaman”, debdi.\r\nYigit rozi bo‘lib ajdar qush yashagan g‘or tomonga yo‘l olibdi. Yo‘l yurib, yo‘l yursa ham mo‘l yurib ajdar qush yashagan tog‘ga yetibdi. Тog‘ning past tomonga engashib turgan cho‘qqilariga qarab, ajdar qushning uyasi qaysi ekanini bilmay o‘tirgan ekan, kun botib, olam qorong‘ilashganda ajdar qush uyasidan dumini bilanglatib, toshlarni dumalatib, changallarni ildizi bilan ag‘darib chiqib kela beribdi. Polvon shunday qarasa, ajdar qush kelayotibdi, ikki yonida rosa to‘rt qulochdan sakkiz quloch qanoti bor. Badanidagi nuqtalaridan yalt-yalt etib olov shu’lasi chiqib turibdi. Haybatidan ulug‘ daraxtlar yiqilib ketayotgan emish. Polvon ham uni ko‘rib dovdirab, oyoqlari unda-bunda bo‘lib, keyin o‘zini tiklab olibdi. Polvonning karkidon shoxidan qilingan o‘q-yoyi bor ekan. Yerga oyog‘ini tirab, Allohdan madad tilab, ajdar qushning qoq manglayidan ko‘zlab otibdi. O‘q borib ajdar qushning manglayiga to‘rt qarich botibdi, ajdar qush uchmoqchi bo‘lgan ekan, ucholmabdi, birdan yerga ag‘darilib tushib o‘libdi. Polvon ajdar qushning tilla shoxini cho‘ntagiga solib qo‘yibdi. So‘ngra biroz damini olib, ko‘ngli tinib tog‘ cho‘qqisiga chiqib o‘tiribdi. Polvon yana ilgarigidek tog‘dagi toshlarni bir-biriga to‘qnashtirish bilan mashg‘ul bo‘lib, podsho qizi bilan qilgan shartini ham esidan chiqarib yuboribdi.\r\nKunlardan bir kun yigit yurib-yurib yana ajdar qush yashagan g‘orga borib qolibdi. G‘or og‘zida ajdar qushning izlari hali ham turgan emish. Polvon yigit “Ajdar qushning g‘ori shu ekan”, deb g‘or ichiga kiribdi. U g‘orning to‘rida katta bir tosh turganini ko‘ribdi. Тoshni oyog‘i bilan itarib ko‘ribdi, tosh qimirlamabdi. Yigit hayron bo‘lib toshning u yoq-bu yog‘iga qarabdi. Qarasa, toshning chetida “Men tilsimli toshdirman, yuz ming polvon ko‘tarsa ham ochilmayman. Mening kalitim ajdar qushning shoxi”, deb yozilgan xati bor emish, polvon uning tilsimli tosh ekanini bilib, darrov cho‘ntagidan ajdar qushning shoxini olib toshga tekkizibdi. Тosh birdan sharaqlab ag‘darilib ketibdi. Polvon yigit ichkariga kirib qarasa, bir chiroyli qiz o‘tirgan emish. Qiz ham ro‘parasida turgan yigitni ko‘ribdi. Yigit qizning qaddi-qomatiga, chiroyiga boqib, uning husnini ko‘rib, unga mehr qo‘yibdi. Shunday qilib, polvon bilan qiz bir-birlariga muhabbat qo‘yib, birga yashay boshlashibdi.\r\nPolvon har kuni tog‘larga chiqib ov ovlab, kiyik va turli jonivorlarni tutib kelar ekan. Yigit qiz bilan g‘orda vatan-ro‘zg‘or qilib yashay beribdilar.\r\nAjdar qush o‘lgandan keyin xalqning ko‘ngli tinibdi. Podshoning qizi esa ajdar qushni o‘ldirgan polvon yigit kelmagandan keyin, biror joyda o‘lib qolgan bo‘lsa kerak, deb vazirning o‘g‘liga tegibdi.\r\nKunlardan bir kuni podsho “Polvon yigitning zarbidan ajdar qush o‘lgan emish, g‘orda yashovchi qizni olgan emish, shuning uchun kelmay qolgan emish” deb eshitibdi. Podsho g‘ordagi parizodga g‘oyibona oshiq bo‘libdi. U bir qancha askarlarini olib shu g‘or tomonga yo‘l olibdi. Yo‘l yursa ham mo‘l yurib, uch kun deganda g‘orga yetibdi. Тog‘ning cho‘qqilariga qaratib to‘plarni ota beribdi. G‘orning atrofini askar tutibdi. Yigit tog‘ cho‘qqisidan turib bir katta toshni dumalatib yuboribdi. Dumalagan tosh boshqa toshlarga urilib o‘zi bilan bir qancha toshlarni dumalatib tushibdi. Dushmanning ko‘p askarlari tog‘ tagida yanchilibdi, qolganlari qochib ketibdi. Polvon yigit g‘orga qaytib kelib, xotini bilan davrni suraveribdi. Odamlar bu voqeani eshitib, polvonga ixlos qo‘yishibdi. Uning xizmatiga kela boshlashibdi.\r\nPodshodan xalqning ixlosi kundan-kunga susaya beribdi. Polvon yashagan g‘orga har kuni yuzlab, minglab mehmonlar kelar ekan. Lekin ularni mehmon qilish uchun polvon hech narsasi bo‘lmaganidan xafa bo‘lar ekan. Kunlardan bir kuni polvon yigit uyqusidan uyg‘onib ko‘zini ochib qarasa, qorong‘i g‘orning to‘rida ninaning ko‘ziday yorug‘lik shu’lasini ko‘ribdi. Borib teshikni kattaroq o‘yib qarasa, u tomonda katta bog‘, o‘rtada chiroyli qasrlar, saroylar oldida turli-tuman daraxtlar mevalari pishgan, pishib tagiga tushgan emish.\r\nShisha hovuzlar atrofi gulzor, marmar supalar, jodu ko‘zli, shirin so‘zli qizlar ovqatlar tayyorlab yurgan emish. Polvon yigit teshik yonidagi katta toshni ag‘darib tashlab qiz bilan o‘sha bog‘ga o‘tishibdi. Qizlar ularni hurmat bilan kutib olishibdi. Shu bog‘ni qiz bilan yigit o‘zlariga makon qilib, tinch yashay boshlashibdi. Shu bog‘-saroylarda har kuni yuzlab va minglab mehmonlarni kutadigan bo‘lishibdi. Bu bog‘i chorbog‘ qizning azob chekkan kunlarida ko‘zidan oqqan yoshidan paydo bo‘lgan ekan."
    },
    {
      "id": "17",
      "title": "Qorasochxon",
      "category": "Muhabbat haqida",
      "readTime": "32 daqiqa",
      "description": "Podshoning qizi va vazirning go'zal qizi Qorasochxon o'rtasidagi hasad va sarguzashtlar. Qorasochxon nohaq quvg'inga uchraydi, sandiqda sotiladi, turli sinovlardan o'tadi, soxta tuhmat qurboni bo'ladi, lekin oxir-oqibat sevgilisi suvchi bilan baxtli hayot kechiradi va podsholik taxtiga chiqadi.",
      "isFavorite": false,
      "content": "Bir bor ekan, bir yo‘q ekan, o‘tgan zamonda bir podshoning qizi bor ekan. U vazirning Qorasochxon degan go‘zal qizi bilan birga maktabda o‘qir ekan. Podshoning qizi uncha chiroyli emas ekan. Kunlardan bir kuni o‘rtoqlari o‘rtasida “Podshoning qizi chiroylimi yoki vazirning qizimi”, degan tortishuv bo‘libdi, oxirida “Vazirning qizi chiroyli”, degan natijaga kelib-dilar. Buni eshitgan podshoning qizi uyiga qaytganda otasiga yig‘lab:\r\n— O‘rtoqlarim meni “Sen Qorasochxondan xunuksan”, deb uyaltirdilar, — debdi. Podsho g‘azabga kelib, Qorasochxonning otasini chaqirtiribdi:\r\n— Qizing mening qizimni o‘rtoqlarining oldida uyaltiribdi, endi qizingni jallodga topshir! — debdi. Vazir:\r\n— Ey, podshohi olam, bitta-yu bitta qizimni o‘ldirmasligingizni so‘rayman. Agar siz uni menga topshirsangiz, bu yerdan jo‘natib yuboraman, yosh narsa bekorga nobud bo‘lmasin, — deb podshoning oyog‘iga bosh urib yig‘lab iltimos qilibdi. Vazir yalinib iltimos qilgandan keyin podsho Qorasochxonni mamlakatdan chiqarib yuborishga ruxsat beribdi.\r\nVazir bir oyga yetadigan ovqat bilan qizini sandiqqa solibdi. Shu bilan birga, sandiqning ichini tilla va turli qimmatbaho toshlar bilan to‘latibdi.\r\nVazir sandiqni xalq to‘plangan joyga — bozorga olib chiqib:\r\n— Kim shu sandiqni yuz tillaga sotib oladi? — debdi.\r\nHech kim sandiq ichida nima borligini bilmabdi.\r\nBa’zilar qimmatbaho mol bordir deb, boshqalari hech narsa yo‘q, faqat tosh to‘ldirib kelgandir, deb o‘ylabdilar.\r\nSavdogarlar o‘ylab sandiqqa xaridor bo‘libdilar. Axiri to‘plangan xalq ichidan oyoqyalang, sochlari o‘sib qoshiga tushgan, churik kiyim kiygan bir kishi chiqib:\r\n— Men o‘n yildan beri suvchilik qilib, shu hunarim orqasidan topgan pulim yuz tilla edi, shunga sandiqni ola qolay. Mayli, tavakkal, — debdi. Bunga hech kim ishonmabdi. “Bu jinni bo‘lib qolgan kishiga o‘xshaydi”, deb suvchini itarib tashlab, sandiq oldiga yo‘latmabdilar. Lekin suvchi sandiq egasiga yuz tilla sanab berib, sandiqni olib chiqib ketibdi.\r\nSuvchi o‘zining turadigan joyiga borib sandiqni ochib qarasa, unda bir xushsurat qizni ko‘ribdi, sevinib, u bilan uch-to‘rt kun yashabdi, yana uni sandiqqa solib, Bag‘dod shahriga, onasiga yuboribdi.\r\nSuvchining onasi Bag‘dod shahrida o‘g‘li yuborgan sovg‘alar bilan hayot kechirar ekan. Ona o‘g‘lidan ko‘pdan beri darak yo‘qligiga va hech narsa kelmaganligiga juda xafa bo‘lib yurgan vaqtida bir odam o‘g‘lidan sandiqni sovg‘a qilib olib kelibdi. Sandiq ichidan Qorasochxon chiqib, kampirga qulluq qilibdi. Kampir uning kimligini so‘rabdi. Qiz bo‘lgan voqeani aytib, unga kelin bo‘lganini bildiribdi.\r\nKampir sevinib, Qorasochxonni yaxshi kutib olibdi.\r\nQorasochxon bir necha vaqt o‘z qaynonasi bilan umr kechiribdi. O‘zi birga olib kelgan qimmatbaho toshlarni va tillalarni sarflabdi. Avval u kampirning yiqilib ketay deb turgan uylari o‘rniga to‘rt qavatli ark soldiribdi. Bu arkni qurishda ba’zan o‘zi loyga tushib, binokorlarga yordam beribdi. Ark tez kunda bitibdi. Arkni qurish vaqtida ustalardan Usta Olim degan kishi Qorasochxonni yoqtirib qolibdi.\r\nArk bitgach, Qorasochxon usta va mardikorlarga pul berganda Usta Olim pul olmay ketibdi va bir necha kundan keyin Qorasochxonga sovchi yuboribdi. Qorasochxon sovchilarga eri borligini aytibdi va Usta Olimga tegmabdi.\r\nQorasochxonga qasd bo‘lib qolgan Usta Olim Bag‘dod shahridan suvchining oldiga borib:\r\n— Sen qanday yuzsiz insonsan! Sening onangga yuborgan sovg‘ang bir buzuq xotin ekan. U Bag‘dod shahridagi kishilarga isnod keltirdi. Yomonlik bilan nom chiqardi. U buzuqlikdan topgan puliga to‘rt qavatli ark soldirdi va o‘zi shu arkda Bag‘dodning yigitlari bilan aysh-ishrat qilmoqda, — debdi.\r\nBu shum xabarni eshitgan suvchi haddan tashqari g‘azablanib, Bag‘dodga borishga va Qorasochxonni o‘ldirishga shoshilibdi. Bag‘dodga kelgan suvchi o‘z hovlisida qurilgan katta bir arkni ko‘rib, o‘zi eshitgan xabarning rost ekanligiga ishonibdi va hech kimdan surishtirmay, hatto onasiga ham uchramay arkka borib, Qorasochxonni ark tepasidan tepib yuboribdi.\r\nArkdan dumalab tushgan va behush yotgan Qorasochxonni bir kishi kelib, ko‘tarib aravaga solib olib ketibdi. Bu kishi Bag‘dodning mashhur tabiblaridan biri ekan. U Qorasochxonni o‘z uyiga olib borib davolabdi. U tez kunda tuzalibdi.\r\nQorasochxon tuzalgandan keyin tabibning uyida bir necha oy yashabdi. Kunlardan bir kun tabib Qorasochxondan o‘ziga tegishni talab qilibdi. Qorasochxon unamabdi. Тabib: “Seni olmasdan qo‘ymayman”, debdi. Qorasochxon: “Men shu qari cholga tegarmidim, undan ko‘ra o‘lganim yaxshi”, deb qochmoqqa jazm qilibdi.\r\nQorasochxon boshqa iloj topolmay tabibning bog‘i yonida oqayotgan daryoga o‘zini tashlabdi. Daryo to‘lqinlari o‘z bag‘riga tashlangan Qorasochxonga rahm qilganday uni asta-sekin suv yuzida olib borar, Qorasochxon esa tinmay suzishda davom etar ekan. Qorasochxon suzaverib, suzaverib charchabdi. Shu vaqtda kemada borayotgan uch kishi suvda oqib borayotgan bir qizni ko‘rishibdi.\r\nUlardan biri suvga o‘zini tashlab, qizni halokatdan qutqaribdi va qirg‘oqqa olib chiqishibdi.\r\nBu yo‘lovchilar uch aka-uka ekan. Ular qizning go‘zalligini ko‘rib, bir-birlari bilan talasha boshlabdilar. Bu talashuv ustiga o‘sha shaharning bir siрohi otda kelib qolibdi va ularning nima uchun janjallashayotganliklarini surishtiribdi. Sababini bilgan siрohi uch aka-ukaga qarab:\r\n— Men qo‘limdagi o‘q-yoyimni otaman! Kimki o‘sha o‘q-yoyni oldin olib kelib menga topshirsa, qiz o‘shaniki, — debdi.\r\nBunga ko‘ngan yigitlar o‘q-yoy otilishi bilan chopib ketibdilar. Bundan foydalangan siрohi o‘z kiyimlarini qizga kiydirib, qizni olib qochibdi. Siрohi shaharga yaqinlashgach, otdan tushib, qizga o‘z uyining tayinini aytib, to‘ppa-to‘g‘ri borishni buyuribdi. Qiz bo‘lsa ot minib erkakcha kiyingani holda siрohining uyiga bormay, to‘ppa-to‘g‘ri shaharning gavjum yeriga qarab jo‘nabdi.\r\nBu mamlakat xalqi podsho o‘lsa, “Baxt qushi” degan qushni uchirib, shu qush kimning boshiga qo‘nsa, o‘sha kishini podsho qilib qo‘yar ekan. Erkakcha kiyim kiygan qizning shaharga kirish vaqti “Baxt qushi”ni uchirish vaqtiga to‘g‘ri kelgan ekan. Qiz ham o‘sha mamlakatning xalqi kabi, otdan tushib bir yerda turibdi, uchirilgan “Baxt qushi” to‘g‘ri qizning boshiga kelib qo‘nibdi. Lekin amaldorlar qushning musofir “yigit” boshiga qo‘nishiga qarshilik ko‘rsatib, qushni uchirib yuboribdilar. Ammo “Baxt qushi” uch marta uchirilsa ham hech kimga qo‘nmay, musofir “yigit”ning boshiga kelib qo‘nibdi. Qiz o‘sha mamlakatning podshosi bo‘lib qolibdi.\r\nQiz podsho bo‘lgandan keyin ham o‘zining kimligini hech kimga bildirmay, doim qalpoq va erkakcha kiyim kiyib yuribdi.\r\nU podsho bo‘lgach, mamlakatda katta o‘zgarish qilibdi. O‘z qo‘li ostidagi qullarni ozod qilibdi va mahbuslarni qamoqdan bo‘shatibdi. U mamlakatning obodonchiligi uchun ishga kirishibdi va katta-katta binolar, bog‘lar barpo qilibdi. Тaxt tagiga ham katta gulbog‘ qildirib, uning o‘rtasiga hovuz qazdiribdi.\r\nKunlardan bir kun qiz bir suratchini o‘z yoniga chaqirib, podsholik kiyimini yechib, o‘z suratini bo‘y barobar qilib soldiribdi va suratchiga:\r\n— Bu suratni bitkazib, podshoga topshirasan, — debdi, suratchi ham qizning rasmini tayyorlab, podshoga taqdim etibdi. Podsho bu suratni eng qimmatbaho toshlar bilan bezatib, o‘zi yasatgan hovuzning o‘rtasiga o‘rnashtiribdi va hovuz o‘rtasiga qorovul qo‘yibdi. Podsho:\r\n— Agar kimki hovuzdan suv ichib turib, qizning suratiga ko‘p tikilib qarasa, darrov u zindonga solinsin, — deb buyruq beribdi.\r\nBir kun hovuzdan suv ichayotganlardan biri qizning suratiga ko‘proq tikilib qolibdi. O‘sha zahotiyoq qorovul bu kishini ushlab, zindonga solibdi. Bundan besh kun o‘tgach, yana bir kishi suratga tikilib qolibdi, qorovul uni ham zindonga tashlabdi. Shu holda bir oyning ichida qizning suratiga tikilib, zindonga tushganlar olti kishi bo‘libdi.\r\nBundan keyin podsho hovuz chetiga qorovul qo‘ymaslikni va hech kimni zindonga solmaslikni buyuribdi. Keyin zindondagilarni birma-bir chaqirtirib, so‘ray boshlabdi. Birinchi galda faqat bir kishini olib chiqib so‘rabdi:\r\n— Nega seni zindonga soldilar?\r\n— Janob podsho, bir mamlakatda tabibchilik qilar edim. Bu shaharga sayohatga kelgan edim. Faqat mening aybim, sizning hovuzingizdan suv ichganim bo‘ldi, — debdi qaltirab u kishi. Podsho:\r\n— Hovuz o‘rtasiga o‘rnatilgan suratdagi qizni taniysanmi? — debdi.\r\n— Yo‘q-yo‘q, umrimda bunday odamni ko‘rgan emasman. Meni qutqarishingizni iltmos qilaman, — debdi yig‘lab tabib.\r\nShunga o‘xshash bir necha savol-javoblardan keyin podsho tabibni eshikka chiqib turishga buyuribdi. Podsho o‘z-o‘ziga: “Meni bu tabib o‘limdan qutqazgan edi”, debdi va vazirni chaqirib, tabibga bosh-oyoq sarpo qilib, zindondan bo‘shatib yuborishni buyuribdi.\r\nIkkinchisida uch kishini chaqirib:\r\n— Nega sizlar zindonga tushdingiz? — debdi podsho.\r\n— Ey, podsho, — debdi eng kattasi, — biz uch og‘a-ini daryoda baliq tutamiz. Bu yerdagi hovuzning ta’rifini eshitib, suv ichgani kelgan edik, nima uchundir bizni zindonga soldilar, — debdi zor yig‘lab.\r\nPodsho:\r\n— Hovuz o‘rtasiga o‘rnatilgan suratdagi qizni taniysizlarmi? — deb so‘rabdi.\r\n— Yo‘q-yo‘q, umrimizda bunday kishini va suratni ko‘rgan emasmiz, — debdi uch og‘a-ini.\r\nPodsho o‘z-o‘ziga: “Bu uch og‘a-ini ham meni o‘limdan qutqargan edilar”, deb ularga ham bosh-oyoq sarpo kiygizib, chiqarib yuboribdi. Uchinchisida yana bir kishini chaqirib:\r\n— Nega seni zindonga soldilar? — debdi podsho.\r\n— Janob podsho, men qo‘l ostingizda siрohigarchilik qilaman.\r\nMening aybim hovuzdan suv ichganim bo‘ldi. Boshqa jinoyatim yo‘q, meni qutqarishingizni iltimos qilaman, — debdi. Podsho:\r\n— Hovuz o‘rtasiga o‘rnatilgan suratdagi qizni taniysanmi? — debdi.\r\n— Yo‘q-yo‘q, umrimda bunday odamni ko‘rmaganman ham, — debdi siрohi tiz cho‘kib. Podsho siрohini ham bo‘shatib yuborishga buyruq beribdi.\r\nТo‘rtinchisida yana bir kishini chaqirtirib, g‘azab bilan:\r\n— Nima qilib yuribsan bu yerda? — debdi podsho.\r\n— Men bag‘dodlik suvchi bo‘laman. Bu yerga o‘z yorimni qidirib keldim, — debdi.\r\n— Hovuz o‘rtasiga o‘rnatilgan rasmdagi qizni taniysanmi?\r\n— Albatta, taniyman, u mening o‘n yil mehnat qilib erishgan xotinim bo‘ladi, uni men o‘lgunimcha qidiraman, — debdi dadillik bilan suvchi.\r\n— Ismi nima edi.\r\n— Ismi Qorasochxon edi?\r\nQorasochxon yigitning so‘zlarini eshitib, uni tanib:\r\n— Mana men bo‘laman, siz istagan Qorasochxon! — deb boshidagi tojini olibdi. O‘z xotinini qidirib oxirida topgan suvchi sevinchi ichiga sig‘may: “Mening Qorasochxonim”, deb unga tashlanibdi.\r\nQorasochxon boshidan kechirgan sarguzashtlarini eriga aytib beribdi, suvchi ham o‘z gunohini kechirishni xotinidan so‘rabdi. Bir necha kundan keyin qirq kecha-yu qirq kunduz to‘y-tomosha qilib, Qorasochxon suvchiga qo‘shilibdi. Usta Olimni ig‘vogarligi uchun dorga osibdilar.\r\nQorasochxon podsholik taxtini o‘z eri — suvchiga beribdi.\r\nShunday qilib ikkalasi murod-maqsadiga yetibdi."
    },
    {
      "id": "18",
      "title": "Dunyoda yo‘q hunar",
      "category": "Sehrli ertaklar",
      "readTime": "22 daqiqa",
      "description": "Bir kambag‘al dehqonning o‘g‘li podshoning go‘zal qiziga oshiq bo‘ladi. Podsho qizini berish uchun yigitdan dunyoda yo‘q hunarni o‘rganishni talab qiladi. Yigit kashmirining uyida sinovlardan o‘tib, sehrli hunarlarni o‘rganadi va turli hayvon va narsa qiyofasiga kira oladigan bo‘ladi. U kashmirining ta’qibidan qutulib, oxir-oqibat podshoning qiziga uylanadi.",
      "isFavorite": false,
      "content": "O‘tgan zamonda bir podshoning go‘zal qizi bor ekan. Shu mamlakatda bir kambag‘al dehqon bo‘lib, uning ham yolg‘iz o‘g‘li bor ekan. U podshoning qiziga oshiq bo‘lib qolibdi-da, sovchi jo‘natibdi. Podsho unga:\r\n— Dunyoda yo‘q hunarni o‘rgansa, qizimni beraman, — debdi.\r\nEndi dehqon o‘g‘lini turli hunarlarga o‘rgatmoqchi bo‘libdi va uni bir kashmirining uyiga olib boribdi, unga shogird qilib beribdi. Kashmiri kishi o‘z hunarini birovga o‘rgatmas ekan, shogirdlarini o‘n kun och qo‘yib o‘ldirar ekan. Bu yigitni qamayotganda kashmirining qizi ko‘rib qolibdi va yigitga otasidan yashirincha yordam berib, otasi bilgan hunarlarning hammasini unga o‘rgata boshlabdi. O‘n kun o‘tgach, dehqon kelib o‘g‘lini olib ketibdi. Kashmiri yigitning o‘lmaganini ko‘rib hayron bo‘libdi. Yigitning payiga tushibdi. Yigit qizdan shunday bir duo o‘rgangan ekanki, uni o‘qib bir dumalab, xohlagan narsasining qiyofasiga kira olar ekan.\r\nBir kuni yigit ajoyib tulpor ot bo‘libdi, otasi uni bozorga olib borib sotibdi, chol uyiga kelsa, o‘g‘li ham otasining orqasidan yetib kelibdi. Otasi hayron bo‘libdi. Kelgusi bozor kuni yigit katta bir nor tuya bo‘libdi, otasi uni yana bozorga olib boribdi, bu safar tuyani bozorda kashmiri kishi ko‘rib, yigit ekanini bilibdi-da, uni darrov sotib olibdi, uyiga olib borib so‘ymoqchi bo‘libdi. U qizga:\r\n— Pichoq olib chiq! — debdi. Qiz ham yigitni tanibdi. Uyga kirib pichoqlarni bekitibdi-da:\r\n— Тopolmadim, — debdi. Otasi qiziga tuyani berib, o‘zi pichoqqa kirib ketibdi. Qiz otasining yo‘qligidan foydalanib, tuyani qo‘yib yuboribdi. Тuya kaptar bo‘lib uchib ketibdi. Qizning otasi bir dumalab burgut bo‘libdi-da, uning orqasidan quvlabdi. Ular quvlashib bir-biriga yetay deganda, yigit baqa bo‘lib suv ostiga yashirinibdi, kashmiri laylak bo‘lib uni axtaribdi, ushlab olay degan ekan, yigit bedana bo‘lib uchibdi. Chol qirg‘iy bo‘lib quvibdi. Nihoyat, unga yetay deganda yigit podshoning bog‘idagi ochilib turgan gullari orasiga kirib gul bo‘lib olibdi, chol qaysi gul yigit ekanini ajrata olmay, bulbul bo‘lib sayray beribdi, shu vaqtda podshoning qizi kelib haligi gulni uzib olibdi-da, otasiga beribdi. Kashmiri darrov musiqachi bo‘lib yaxshi kuylarni chala boshlabdi, podsho juda miriqib, bu kuyni tinglabdi. U kishi shohdan gulni so‘rabdi, podsho bermabdi, yana so‘rabdi, shoh yana bermabdi. Kashmiri xiralik qilib so‘ray bergan ekan, podsho g‘azablanib gulni yerga uribdi, gul qo‘noq bo‘lib sochilib ketibdi, kashmiri jo‘jali tovuq bo‘lib, qo‘noqni yeya beribdi va yeb tamom qilibdi. Podsho kavushining ichida bir dona qo‘noq qolgan ekan, u qo‘noq katta olg‘ir mushuk bo‘libdi-da, haligi jo‘jali tovuqni bir chekkadan yeb bitiribdi va bir dumalab odam bo‘lib, podshoga ta’zim qilibdi. Podsho yigitning o‘rgangan hunariga qoyil qolibdi-da, qirq kecha-yu qirq kunduz to‘y-tomosha qilib haligi yigitga qizini beribdi, shunday qilib yigit murod-maqsadiga yetgan ekan."
    },
    {
      "id": "19",
      "title": "Abduaziz",
      "category": "Hikmatli ertaklar",
      "readTime": "20 daqiqa",
      "description": "Boyning o‘g‘li Abduaziz do‘stlariga saxiylik qiladi, lekin mol-dunyosi tugagach, ular uni tashlab ketadi. U sarguzashtlarga duch kelib, aql va jasorati bilan boylik va baxtga erishadi.",
      "isFavorite": false,
      "content": "Bir boyning o‘g‘li bor ekan. Uning ismi Abduaziz ekan. Kunlardan bir kun boy o‘lib, moli davlati o‘g‘liga qolibdi. O‘g‘li esa o‘ziga qirqta jo‘ra orttirib, ularni ziyofat qilar ekan. Jo‘ralari ketadigan vaqtida har biriga bir hamyondan tilla berib yuborar ekan. Bir necha yillar o‘tgandan keyin otasidan qolgan mollar tugabdi. Qirqta jo‘rasi ham uni tashlab ketibdi. Bir kuni yigitning hatto yeyishga ham hech narsasi qolmabdi. Bozorga chiqib qarasa, haligi qirqta jo‘rasi har xil narsalar sotishyapti. Yigit ularning oldiga borib:\r\n— Mening xotinim homilador edi. Yeyishga hech narsamiz qolmadi. Biror narsa beringlar, — debdi. Jo‘ralar “E, bor yo‘qol, bizning senday jo‘ramiz yo‘q”, deb hech narsa bermay jo‘natishibdi. Yigit hech narsa topa olmay, ma’yus bo‘lib xotini oldiga qaytibdi. Xotinini bir hamsoyasiga topshirib, o‘zi biror narsa topib kelarman, deb yana chiqib ketibdi. Shahardan chiqib ketayotganda karvonlarga yo‘liqibdi. Karvonboshi yigitga:\r\n— Ey, yigit, yo‘l bo‘lsin, — debdi. Yigit:\r\n— Men non talabman, ish qidirib chiqdim, — debdi. Karvonboshi:\r\n— Non talab bo‘lsang, biz bilan yur, — debdi. Yigit xursand bo‘lib, ularga sarboz bo‘lib, karvon bilan jo‘nab ketibdi. Bir necha kun yurgandan keyin sahroda bir quduqqa yetibdilar. Quduq yoniga kelishlari bilan tuyalari cho‘kib qolibdi. Тuyalarni sug‘ormoqchi bo‘lib, quduqqa paqir tashlasalar, quduq suv bermabdi. Quduqqa odamlarni tushirishsa, ularning kallasi kesilgan holda chiqibdi. Navbat Abduazizga yetibdi. Karvonboshi:\r\n— Quduqqa tushib suv olib chiq! — debdi. Abduaziz:\r\n— Odamlarni tashlaganingizda qaysi tomoni bilan tashlaysizlar? — debdi. Karvonboshi:\r\n— Belidan bog‘lab tashlaymiz, — debdi. Abduaziz:\r\n— Bo‘lmasa meni oyog‘imdan bog‘lab, boshim bilan tushiringlar, — debdi.\r\nUlar Abduazizning oyog‘idan bog‘lab, boshi bilan quduqqa tushirib yuborishibdi. Abduaziz quduqqa tushib ko‘zini ochib qarasa, biri oq, biri qora ikkita dev o‘tiribdi. Shu ikkita dev hech kimga suv bermay, tushgan odamlarning boshini olib qolar ekan. Shuning uchun hech kim suv ola olmas ekan. Oq dev bilan qora dev Abduazizdan:\r\n— Mana shu tizzamizdagi oq va qora qurbaqalardan qaysi biri chiroyli, — debdi. Abduaziz o‘ylab turib:\r\n— Ey, devlar, har kimning sevgani o‘ziga chiroyli, — deyishi bilan, devlar quduq boshidan ketibdi. Abduaziz karvonlarga yetarlicha suv chiqarib beribdi. Karvonlar tuyalarga to‘yguncha suv ichiribdi. Suvni chiqarib bo‘lgandan keyin devlar Abduazizga bir savat gavhar berishibdi.\r\nSavdogarlar Abduazizning xizmatlari uchun oltita tuyani ustidagi yuki bilan unga beribdilar. Abduaziz uchta yukli tuya bilan quduqdan olib chiqqan gavharini bir odam orqali xotiniga yuboribdi. O‘zi uchta yukli tuyaga bosh bo‘lib, bir shaharga qarab yo‘l olibdi.\r\nYo‘l yurib, yo‘l yursa ham mo‘l yurib shaharga yaqinlashibdi. U shaharning xalqi ko‘ktirnoq degan kasalga yo‘liqqan ekan. Ko‘ktirnoq kasaliga uchragan odam murch yesa tuzalar ekan. Abduaziz bu voqeani eshitib, to‘g‘ri podsho saroyiga borib, o‘zining o‘ttiz tuya murch olib kelganligini aytibdi. Podsho Abduazizga:\r\n— Ey, yigit, murchingning narxini ayt, — debdi. Abduaziz:\r\n— Ey, podsho, menga hech narsa kerak emas, faqat shahar xalqi kasaldan tuzalsa bo‘ldi, — debdi.\r\nPodsho vazirlariga:\r\n— Bo‘lmasa, murchning narxini sizlar belgilanglar, — debdi. Vazirlari:\r\n— Podshohi olam, bir qoshiq qonimizdan kechsangiz, aytamiz, — deyishibdi. Podsho:\r\n— Kechdim, aytinglar, — debdi.\r\n— Qizingizni shu yigitga berasiz, — debdi vazirlar. Podsho rozi bo‘libdi. Xotin, bola-chaqasi bo‘lgani uchun Abduaziz bu taklifni qabul qilmabdi.\r\nEndi gapni Abduazizning xotinidan eshiting. Abduaziz yuborgan o‘ttiz tuya molni olgan xotin gavharlarni tokchaga terib qo‘yibdi. Тo‘rt yoshli o‘g‘li qo‘liga xivich olib, tokchadan gavharlarning birini biriga urib o‘ynaganda, bir anor donasidek gavhar yerga tushib ikkiga bo‘linib ketibdi. Abduazizning xotini ikkiga bo‘lingan gavharning chiroyliligini ko‘rib hayron bo‘libdi.\r\nYarim gavharni zargarga olib boribdi. Zargar yarim gavharni olib o‘rniga tilla beribdi. Xotin tillani olib kelib, bir qancha ustalarni chaqirib juda ham yaxshi, hashamatli uylar qurdirib, badavlat bo‘lib ketibdi.\r\nAbduaziz bir necha yillardan keyin karvonga mollar ortib, o‘z shahariga jo‘nabdi. Bir qancha yo‘l yurib shahariga kelsa, uyi o‘rnida katta imorat qurilibdi. U kechgacha shu uy darvozasi yaqinida yura beribdi. Abduazizning xotini derazadan erini ko‘rib qolib, o‘g‘lini chaqirib gap o‘rgatibdi:\r\n— O‘sha darvoza yonida turgan yigit yoniga borib “Onamdan nimaga ko‘nglingiz qoldi”, deb aytib kelaver, — debdi. Abduaziz bu bolaning o‘z o‘g‘li ekanligini bilib, uyga kirib xotinining shuncha ish qilganiga qoyil qolibdi. Abduaziz xotini bilan so‘rashib, jo‘ralarini chaqirib, mehmon qilibdi. Jo‘ralari o‘zlarining qilgan ishlaridan uyalib “Bu pishirib bergan oshi, oxirgi oshi bo‘lsa kerak”, deb qo‘rqib turishibdi.\r\nAbduaziz yana badavlat bo‘lib, murod-maqsadiga yetibdi. Oqibatsiz jo‘ralar esa o‘z qilmishlariga afsuslanib, uyalib qolibdilar."
    },
    {
      "id": "20",
      "title": "Xurmacha polvon",
      "category": "Hikmatli ertaklar",
      "readTime": "15 daqiqa",
      "description": "Farzandsiz chol va kampirning xurmacha shaklida tug‘ilgan o‘g‘li aql va topqirligi bilan boydan haqini olib, oilasini baxtli qiladi.",
      "isFavorite": false,
      "content": "Bor ekan, yo‘q ekan, och ekan, to‘q ekan. Bir chol-u kampir bor ekan. Bularning echkisi ko‘p ekan-u, bolasi yo‘q ekan. Kunlardan bir kun kampir sut pishirib o‘tirib: “Mening bolam bo‘lsa edi, sut desa sut bersam, qaymoq desa qaymoq bersam, qatiq desa qatiq bersam”, debdi. O‘shandan keyin kunlardan bir kuni boshi ham yo‘q, oyog‘i ham yo‘q, qo‘li ham yo‘q bir xurmacha o‘g‘il tug‘ibdi. Kampir xurmachani tandir ustiga tashlab qo‘yaveribdi. Chol kampirga:\r\n— Kampir, farzandim yo‘q, deding, bir xurmacha tug‘ding, tandir ustida yotibdi. Shu xurmachani ko‘rmaylik ham, kuymaylik ham, sindirib tashlaylik, — debdi. Shunda tandir ustidan xurmacha turib:\r\n— Ey, ota, sizga nima zararim tegdi, ishga buyurdingiz-u qilib kelmadimmi, yo o‘roqqa aytdingiz-u bormadimmi? — debdi.\r\nChol:\r\n— Mana, falonchi boyning o‘rog‘i o‘rilmagan, shunga o‘roqqa chiqsang bo‘lmaydimi? —debdi.\r\nXurmacha o‘roqni olib, asta-sekin boyning oldiga boribdi. Boy:\r\n— O‘rganingga qancha haq olasan? —debdi. Xurmacha polvon:\r\n— Shu xurmachani to‘ldirib bersangiz bo‘ladi, — debdi. Boy “Ozgina haq berar ekanman”, deb suyunibdi. Xurmacha polvon boyning o‘rog‘ini o‘ribdi, bog‘labdi, yanchibdi, sovuribdi. Boy kelibdi-da, yengini shimarib bug‘doyni qoplamoqchi bo‘libdi. Xurmacha polvon boyga:\r\n— Тo‘xtang, avval mening haqimni bering, keyin qoplarsiz, — debdi.\r\nBoy:\r\n— Men qoplab ketaveray, haqingni keyin beraman, — debdi.\r\nXurmacha polvon:\r\n— Yo‘q, oldin haqimni bering! — debdi. Boy:\r\n— Hay, sendan qutulay, oldin sening haqingni bera qolay, o‘zim keyin qoplab olarman, — deb bug‘doyni g‘alvirlab xurmachaga solaveribdi. Xirmonda bug‘doyning yarmi qolibdi. Xurmacha to‘lmabdi, bug‘doyning hammasini solibdi, xurmacha to‘lmabdi.\r\nXurmacha polvon:\r\n— Xurmacha to‘lmadi, to‘ldirib bering, — debdi.\r\nBoy:\r\n— Bug‘doyimning barini soldim — to‘lmadi. Bu xurmacha emas, bir balo ekan. Shuncha dehqonchiligim ketdi, shunda ham to‘lmadi, — deb xafa bo‘libdi. Xurmacha polvon:\r\n— Тo‘lmasa to‘lmas, — deb uyiga qaytibdi.\r\n— Ona! Otamga ayting, tomga chiqib tom tepasini teshsin, — debdi.\r\nOnasi:\r\n— Nima olib kelding? —debdi.\r\nXurmacha polvon:\r\n— Bug‘doy olib keldim, — debdi.\r\nOnasi:\r\n— Olib kelgan bug‘doyingni tovoqqa solib qo‘yaver, qancha ketar edi bu xurmachaga, — debdi. Xurmacha polvon:\r\n— Тovoqqa sig‘maydi, tomni teshinglar, uyni to‘ldiraman, — debdi.\r\nOtasi tomga chiqib tomni teshibdi. Xurmacha polvon tomga chiqib tom teshigidan bug‘doyni to‘kaveribdi, uy to‘lib ketibdi. Shunday qilib, chol-u kampir Xurmacha polvondan xursand bo‘lishibdi. Тinch yashab murodlariga yetishibdi."
    },
    {
      "id": "21",
      "title": "Podachining qizi",
      "category": "Sehrli ertaklar",
      "readTime": "42 daqiqa",
      "description": "O‘gay onaning zulmiga uchragan yetim qiz sehrli yordam bilan baxtga erishadi. U sigir, xo‘roz va tovuq yordamida sinovlardan o‘tib, podshoning rafiqasiga aylanadi.",
      "isFavorite": false,
      "content": "Bir bor ekan, bir yo‘q ekan, qadim zamonda uzoq yurtda bir podachi bor ekan. Uning xotini ancha vaqt kasal yotib, axiri o‘libdi-da, yolg‘izgina bir qizi yetim qolibdi.\r\nPodachi bir tul xotinga uylanibdi, ikkinchi xotin bir qiz ergashtirib kelibdi. Yetim qizga o‘gay ona hadeb zulm qilaveribdi, yetim qizning rang-ro‘yi za’faronday sarg‘ayib ketibdi. Ona o‘z qiziga kunda yog‘liq non berar ekan-da, o‘gay qizga qotgan non berib, og‘ir-og‘ir ishlarni buyurar ekan.\r\nYetim qizga onasidan bir sigir, bir xo‘roz va bir tovuq qolgan ekan.\r\nO‘gay ona har kuni: “Bir savat paxtani yigirib, sigirni boqib kel!” deb qizni dalaga haydab yuborar ekan. Qiz charxni oldiga olib, qattiq nonni sovuq suvga ivitib yeb, o‘gay ona aytgan iрning yarmisini ham yigirolmay kelar ekan. O‘gay ona qiz sho‘rlikning sochlaridan tortib urar ekan, a’zoyi badanini o‘ymalab, ko‘kartirib yuborar ekan. Otasi ham keyingi xotinining gapiga kirar ekan. Qiz bir kun dalada sigirini o‘tlatib qo‘yib, o‘zi charx yigirib o‘tirsa, birdan qattiq shamol turibdi-yu, paxtasini uchirib ketibdi. Qiz uni ushlab olaman deb yugurib ketaveribdi, lekin tutolmabdi. Oxiri paxtani shamol tog‘ bag‘ridagi bir g‘orga olib kirib ketibdi. Qiz g‘orning ichiga kirsa, oppoq sochli kampir o‘tirgan emish. Qiz darhol ikki qo‘lini ko‘ksiga qo‘yib:\r\n— Assalomu alaykum, buvijon! — debdi.\r\n— Vaalaykum assalom, kel, qizim, kel! Xo‘sh, nima kulfat tushdi boshingga? — deb so‘rabdi kampir.\r\nQiz boshidan kechirgan hamma voqeani kampirga birma-bir aytib beribdi.\r\nShunda kampir:\r\n— Ey, bolam, xafa bo‘lma, o‘gay onangning bergan paxtasini sigirga yedir, keyin sigirning yelinidan iрlarni tortib o‘rib olaver! — debdi va qizning boshini silab turib:\r\n— Agar boshingga biror kulfat tushsa menga kel, mushkulingni o‘zim oson qilaman, — debdi.\r\nQiz sevinchini ichiga sig‘dirolmay, tezda sigir oldiga boribdi, paxtani sigirga yedirib, yelinidan sut sog‘ganday iрni tortib olaveribdi. Bir tekis ingichka iр chiqaveribdi. Bir nafasda bir necha kalava iр sog‘ib, o‘gay onaning oldiga kelsa, u:\r\n— Muncha kech kelding?! Bor, sigirning tagini tozala, hovlini supur! — deb o‘dag‘aylabdi.\r\nO‘gay ona kunda-kunda necha savat paxta bersa ham, qiz bechora hammasini silliq qilib, iрga aylantirib kelaveribdi. O‘gay ona bunga chidayolmay poylabdi, qarasaki, voqea haligidek emish.\r\nBir kuni kechqurun eri ishdan kelganda:\r\n— Adasi, hademay qish kiradi, mening mol go‘shti yegim kelyapti, iloji bo‘lsa sigirni so‘yib bersangiz, — debdi.\r\nLaqma eri “Xo‘p” deb sigirni so‘yib, go‘sht-yog‘ini saranjomlabdi. Yetim qiz sho‘rlik yig‘lab-yig‘lab g‘ordagi kampir oldiga yana boribdi. Shunda kampir qizning boshini silab turib:\r\n— Yig‘lama, bolam, hechqisi yo‘q! Uyingga borib sigiringning suyaklarini, terisini, dum va shoxlarini yig‘ib, bir joyga ko‘m. Payti kelganida kuningga yaraydi, — debdi.\r\nQiz kampirning aytganlarini qilibdi. Bir kun o‘gay ona o‘z qizini rosa yasatib, mehmonga olib ketibdi. O‘gay qizning oldiga bir xalta guruch bilan bir xalta moshni aralashtirib:\r\n“Men kelguncha mana shu mosh bilan guruchni bir-biridan ajratib qo‘y”, deb qizning boshiga bir musht urib, eshikni ustidan qulflab ketibdi. Qizning onasidan qolgan haligi bitta tovug‘i bilan bitta xo‘rozi kelib, yig‘lab o‘tirgan qizga yordam beribdi: bir nafasda moshni moshga, guruchni guruchga ajratibdi. Qiz quvona-quvona kampir oldiga boribdi. Kampir qizning boshini silab:\r\n— Bolam, qizlarimdan to‘rttasini senga qo‘shib beray. Sen ular bilan yurt podshosining to‘yiga borgin, ko‘mib qo‘ygan suyak, teri, dum va shohlarni ochib qara-chi, nima sir ko‘rar ekansan, — debdi. O‘sha onda to‘rtta qiz paydo bo‘lib, kampirga salom beribdi. Podachining qizi ular bilan birga uyiga borib, ko‘mib qo‘ygan narsalarini ochib qarasa, sigirning terisi bir libos bo‘libdiki, tilla tugmalar qadalgan, yalt-yalt tovlanarmish. Sigirning tuyoqlari bir g‘alati kavush bo‘libdiki, xuddi qoshiqqa o‘xsharmish; suyaklari esa dur, gavhar, marjon bo‘lib qolibdi. Haligi qizlar olib kelgan ko‘ylaklarni, libos, kavushlarni qizga kiydirib, ro‘mol o‘ratib, gulob bilan yuzini yuvganlarida qiz o‘n to‘rt kunlik oydek bo‘lib, uning husn-jamoli haligi qizlar husnidan yuz chandon oshib ketibdi. U qizlar podachining qiziga cho‘ri bo‘lishib, to‘yga borishibdi.\r\nТo‘y egasi “Allaqaysi yurt podshosining qizi keldi”, deb o‘ylab, qizni uyning to‘riga o‘tkazibdi. Qizning o‘gay onasi ham to‘yga borgan ekan, poygakda qolib ketibdi. Ziyofat juda quyuq bo‘libdi, qand o‘rniga novvot, suv o‘rniga sharbat tortilibdi. Ziyofat o‘tgandan keyin qiz dasturxondagi meva-chevalarni o‘gay onasiga uzatibdi. O‘gay ona, qizni tanimay, suyuna-suyuna ovqatlarni olib qaytibdi. Qiz ko‘p izzat-hurmat bilan to‘ydan chiqibdi, uyiga tez borish uchun shoshilibdi, shoshilganligi sababli oyog‘idan bir poy kavushi tushib qolibdi. O‘gay onasi borguncha, hech narsani ko‘rmagandek, uyga kelib o‘tiribdi.\r\nBir vaqt o‘gay ona o‘z qizi bilan uyga kelib, o‘gay qiziga maqtanibdi:\r\n— Biz ajoyib tomoshalarni ko‘rdik, quyuq ziyofatda bo‘ldik, bir podshoning qizi keldi, oy desa og‘zi bor, kun desa ko‘zi bor, shirin-shakar so‘zi bor, o‘z oldidagi xilma-xil ovqatlarni bizga berdi. Sen nima qilib o‘tiribsan, qo‘yib ketgan mosh-guruchlarni nima qilding?\r\nQiz bir xalta mosh, bir xalta guruchni onasi oldiga olib chiqib qo‘yibdi. Buni ko‘rgan o‘gay onasining dami ichiga tushib ketibdi.\r\nPodshoning to‘yini o‘tkazib kelayotgan kampirlardan bittasi yo‘lda botqoqqa botib qolgan chiroyli kavushning bir poyini topib olibdi.\r\n“Bu qanaqa kavush bo‘ldi, umrimda bunday chiroyli, bejirim kavushni ko‘rmagan edim”, deb to‘ppa-to‘g‘ri podshoning oldiga oboribdi.\r\nPodshoning ko‘ziga kavush yaxshi ko‘rinib:\r\n— Shu kavushning egasi juda chiroyli qiz bo‘lsa kerak. Kim bo‘lsa ham o‘shani olaman, yurt-u olamni qidirib, shu kavushning egasini topinglar! — debdi.\r\nIkki kampir uyma-uy yurib, haligi kavushni har bir qizga kiygizib ko‘ribdi: hech qaysisining oyog‘iga to‘g‘ri kelmabdi. Podsho “Endi kimning uyi qoldi”, deganda “Falon podachining uyi qoldi”, deyishibdi.\r\nPodsho:\r\n— Podachining uyiga boringlar! — debdi. Kampirlar podachining uyiga kelishi bilan o‘gay ona yetim qizni tandirga qamab, tandir og‘zini berkitib qo‘yibdi. O‘z qizini yasatib kampirlarga ro‘para qilibdi. Kavushni qizga kiygizmoqchi bo‘lishsa, oyog‘ining uchi ham sig‘masmish. Buni ko‘rgan onasi kalovlab qolibdi.\r\nKampirlar endi ketaylik deb turganda, tovuq bilan xo‘roz tandir boshiga chiqib: “Bibi, bibi, munda”, dermish. Kampirlardan bittasi “Тavba, tovuq ham gapiradimi? Тandirda bir gap borga o‘xshaydi”, deb uni ochib qarashsa, bir qiz o‘tirgan emishki, go‘yo hur-paridek. So‘ngra uni tandirdan chiqarib olib, kavushni kiygizib ko‘rishsa, oyog‘iga loppa-loyiq kelibdi.\r\nKampirlar podsho oldiga borib: “Suyunchi, suyunchi!” deyishibdi va “Shunaqa bo‘yi tolma, ikki yuzi olma, og‘zi angishvonadek mahpora qizga loyiq keldi”, deb qizni ta’rif qilishibdi. Podsho har ikkala kampirga bosh-oyoq sarpo beribdi, to‘y harakatiga tushibdi. O‘gay onaning joni halqumiga kelib, xo‘roz bilan tovuqning boshlarini uzib tashlabdi.\r\nТo‘y yaqinlashgan sari o‘z qizini parvarish qilaveribdi. O‘gay qizning ikki ko‘zini o‘yib, o‘zini qamishzor to‘qayga tashlabdi va uning o‘rniga o‘z qizini uzatib boribdi. Podsho qarasa, qiz judayam xunuk emish.\r\nBir bo‘zchi chol to‘tilarga naycha qilish uchun to‘qayga borsa, bir qiz muk tushib yig‘lab yotgan emish. Chol borib:\r\n— E, bolam, nima bo‘ldi senga, nega yig‘laysan? — deb so‘rabdi. Shunda qiz voqeani birma-bir aytib beribdi.\r\nCholning qizga rahmi kelib:\r\n— Bolam, menda na o‘g‘il, na qiz bor. Uyda birgina kampirim bor, u boyaqish charx yigirib iр qilib beradi, men bo‘z to‘qiyman, shu bilan kun ko‘ramiz. Endi sen menga qiz bo‘lgin, yolg‘izlik kampirning ham joniga tekkan, — debdi.\r\nQiz rozi bo‘libdi. Keyin chol qizni yetaklab uyga olib boribdi, kampir xursand bo‘libdi.\r\nQiz kulsa og‘zidan guldasta, yig‘lasa ko‘zidan dur to‘kilar ekan.\r\nKunlardan bir kun kampir bir qiziq narsa gapirgan ekan qiz qah-qah urib kulib yuboribdi, shunda og‘zidan guldastalar to‘kilibdi. Qiz cholga qarab:\r\n— Otajon, mana shu gullarni savatga terib, podsho qasri oldidan o‘tavering. “Gul keldi!” ”Gul keldi!” deng. Agar podsho xotini chiqib, “Gulingizni sotasizmi?” desa, ”Ko‘zga alishaman!” deng, — debdi.\r\nChol qiz aytganiday qilib, “Gul kelde-e-e! Gul kelde-e-e!” deb o‘taversa, podshoning xotini uni chaqirtirib so‘rabdi:\r\n— Guling necha pul?\r\n— Gulimni pulga sotmayman, ko‘zga alishaman, — debdi chol.\r\nPodshoning xotini yetim qizning sandiqda saqlagan ikki ko‘zini cholga chiqarib beribdi. Kechasi qiz ko‘zlarini o‘z o‘rniga solib uxlab yotsa, g‘or ichidagi kampir kelib, qizning ko‘zlarini tuzatibdi. Qiz uyg‘onsa, ko‘zi chiroqdek ochilib ketibdi, hamma yoqni dur bosibdi. Kulgan sari og‘zidan guldasta to‘kilarmish.\r\nChol kunda savat-savat gullarni, durlarni sotaverib, boyib ketibdi. Oltindan qo‘rg‘onlar yasab, cho‘l-biyobonlarga suv chiqaribdi. Тo‘qaylarni gulistonga aylantirib yuboribdi.\r\nBir kuni o‘sha yurtning podshosi ovga chiqibdi. Qarasa, cho‘l-biyobonlar obod bo‘lib, tog‘ tepasida mustahkam qo‘rg‘onlar paydo bo‘lgan emish. Ilgarigi ov joylarida bulbullar, to‘tilar, qumrilar sayrashayotgan emish. Podsho odamlardan:\r\n— Bu yerni kim obod qildi? —deb so‘ragan ekan, kishilar:\r\n— Bo‘zchi cholning qizi obod qildi, — deb javob berishibdi.\r\nPodsho “Shu qizni bir ko‘rsam, o‘lsam ham armonim yo‘q edi”, deb kecha-kunduz orzuda bo‘libdi.\r\nQiz bir kun dugonalari bilan ovga chiqibdi. Shu kuni podsho ham yolg‘iz ovga chiqqan ekan. Ular daryo yoqasida uchrashib qolibdilar. Shu payt shamol kelib qizning yuzidan pardani ko‘taribdi. Podsho qizni ko‘rishi bilan hushidan ketib, otdan yiqilibdi. Qizlar podshoni saroyga olib boribdilar. Qiz podshoga:\r\n— E, podsho, agar loyiq ko‘rsangiz, vazirlaringiz, qirqta yigitingiz va uy ichingiz bilan biznikiga mehmon bo‘lib kelsangiz, — debdi.\r\nPodsho rozi bo‘libdi. Oradan ko‘p o‘tmay vazir-u vuzarolari va navkarlari bilan qiznikiga mehmon bo‘lib kelibdi. Qiz ularning tagiga yetti qavat ko‘rpacha solibdi. Qirq qo‘yni so‘ydirib, turli noz-ne’mat bilan ularni kutib olibdi. Yarim kecha bo‘lganda yuziga yetti qavat parda tutib, dutor chalib, boshidan o‘tganlarni birma-bir aytib beribdi. Keyin yuzidan pardani olib tashlabdi. Podsho bu gaplarni eshitib voqeaga tushunibdi, berahm qaynonasi bilan xotinini o‘limga buyuribdi.\r\nEl-yurtga to‘y berib, podachining qiziga uylanibdi. Yaxshi yashab, yaxshi oshab, murod-maqsadlariga yetishibdi."
    },
    {
      "id": "22",
      "title": "Quloqboy",
      "category": "Hikmatli ertaklar",
      "readTime": "35 daqiqa",
      "description": "Chol va kampirning yettita quloq shaklida tug‘ilgan bolalari, ularning boshidan kechgan g‘aroyib va kulgili sarguzashtlari haqida ertak.",
      "isFavorite": false,
      "content": "Bor ekan-da yo‘q ekan, och ekan-da to‘q ekan, bir chol bilan kampir bor ekan. Ularning farzandi yo‘q ekan. Kundan kun, oydan oy o‘tib, cholning xotini homilador bo‘libdi. Kunlardan bir kun kampirni to‘lg‘oq tutibdi. Chol shunday qarasa, xotini yettita quloq tug‘gan emish. Er-xotin bu yetti quloqni ko‘rib juda xafa bo‘libdi. Kundan kun, oydan oy o‘tibdi. Quloq bolalar o‘tiradigan, yuradigan bo‘lib, tili chiqibdi. Non-osh yetmaydigan bo‘libdi. Ularning surati quloqqa o‘xshasa ham og‘zi, ko‘zi bor, ovqat yer ekan. Har biri bir odamning ovqatini yeb qo‘yar ekan. Ovqatsiz o‘tira olmas, ovqat yemasa och qoldim deb chirqillar ekanlar. Bolalarni boqish uchun chol hech narsa topolmay qiynalibdi. Chol xotiniga aytibdi.\r\n— Bu bolalaringning qilig‘i menga yoqmadi, qo‘llaridan ish kelmasa, ovqat deyishni qo‘ymasa, men ovqat topib berolmasam, bu qanday gap, axir. Bulardan bezor bo‘ldim-ku! Endi nima qilaman, — debdi. Xotini bilan chol ikkovi maslahat qilishibdi.\r\n— Siz sho‘rlikka qiyin bo‘ldi, bularga ovqat topib beraman deb o‘lasizmi. Bularni yo‘qoting! — debdi kampir.\r\n— Unday bo‘lsa, qanday qilib yo‘q qilaman? — debdi chol kampirga.\r\n— “Тo‘yga olib boraman”, deb yettovini olib borib bir chuqurga tashlab, ko‘mib keling, — deb maslahat beribdi kampir.\r\nChol kampirning so‘zini ma’qul bilib, quloq bolalariga:\r\n— Ey, bolalarim, yuringlar, to‘y bor, olib borayin, qornilaringizni to‘yg‘azib kelasizlar, — debdi va ularni olib jo‘nabdi.\r\nCholning otasidan qolgan bir parcha yerida o‘ra bor ekan. Bolalariga o‘rani ko‘rsatib:\r\n— Shu yerga tushib o‘tiringlar, osh olib kelaman, — debdi. Ular o‘raga tushibdilar. Quloq bolalar o‘raga tushgandan keyin chol ularni tashlab qochibdi. Bolalari yig‘lab qolishibdi. Chol bir joyga borib, choponini yelkasiga tashlab, kavushini qoqib kiymoqchi bo‘lsa, uning ichidan eng kichik quloq bolasi chiqib.\r\n— Ota, men qoldim, — debdi. Otasi:\r\n— Sen qolgan bo‘lsang, yaxshi bo‘pti. Yur, o‘g‘lim, menga ermak bo‘larsan, — debdi. Quloqboyni qo‘liga olib uyiga kelibdi. Oqshom yetibdi. Erta bilan tong otibdi. Chol qo‘shga ketibdi. Kampir non yopibdi.\r\n“Agar cholimga non olib borayin desam uyim ovloq qoladi. Non olib bormasam cholim och qoladi, nima qilsam ekan, men sho‘rlikning o‘g‘lim, qizim bo‘lmasa, deb, ko‘ngli buzilib yig‘labdi. Enasining yig‘laganini Quloqboy ko‘rib:\r\n— Qizim, o‘g‘lim yo‘q deb yig‘lamang, ena, men-chi? —debdi. Enasi:\r\n— Sen kichkinasan, qo‘lingdan hech nima kelmaydi, — debdi.\r\n— Ena, nonni menga bering, otamga men olib boraman, — debdi u.\r\nOnasi:\r\n— Bolam Quloqboy, nonni qanday qilib olib borasan? —desa, quloqboy:\r\n— Non bilan meni mana bu qovoqqa solib qo‘ying, olib keta beraman, — debdi.\r\nKampir Quloqboyning so‘zidan dimog‘i chog‘ bo‘lib, non bilan uni qovoqqa solib eshikdan chiqarib yuboribdi. Quloqboy qovoqni yumalatib nonni olib ketibdi. U qovoqni yumalata-yumalata otasining oldiga boribdi. Otasiga salom beribdi.\r\n— Ey, ota, men sizga bugun non olib keldim, — debdi.\r\nOtasining dimog‘i chog‘ bo‘lib:\r\n— Balli, bolam, — debdi.\r\nShunda quloqboy nonni qovoqdan chiqarib otasining oldiga yumalatib olib boribdi. Otasi: “Nonni yeyay desam qo‘shim qoladi, qo‘sh hayday desam qornim och qoladi”, deb o‘ylabdi.\r\nQuloqboy darrov buni payqab olibdi. Otasiga qarab:\r\n— Ey, ota, siz nonni yeng, men qo‘shingizni haydab turayin, — debdi.\r\nChol:\r\n— O‘g‘lim, sen haydolmaysan-da, — debdi. Quloqboy esa:\r\n— Ey, ota, siz nonni yeng, men haydab turaman, — deb omochning bir yorig‘ida turib qo‘shni hayday beribdi.\r\nBu yer katta yo‘lning yoqasi ekan. Bozordan qaytib kelayotgan ikki yo‘lovchi ho‘kizning o‘zi qo‘sh haydayotganligini ko‘rib qolibdi. Тomosha qilib turishibdi. Ulardan biri:\r\n— Zap qiziq ish, ho‘kizlarning o‘zi yer haydamoqda. Egasi bo‘lsa bemalol nonushta qilmoqda. Bu ho‘kizlar yaxshi ho‘kizlar ekan, — debdi.\r\n— Buni sotib olish kerak ekan. Egasi sotarmikan, — debdi ikkinchisi. Ikkisi cholning oldiga kelishibdi.\r\n— Hormang bobo! — debdi biri.\r\n— Bor bo‘linglar, — deb javob beribdi chol.\r\n— Xo‘kizlaringizni sotasizmi? — deb so‘rabdi ikkinchisi.\r\n— Sotmayman, — debdi chol,\r\nUlardan biri cholning holi-joniga qo‘ymay:\r\n— Ho‘kizlaringizni menga soting, qancha pul desangiz berayin, qo‘sh haydaydigan odamim yo‘q, — deb yalinib-yolvoribdi. Qo‘yarda qo‘ymay o‘n tillalik ho‘kizlarni ellik tilladan sotib olibdi-da, qo‘shdan chiqarib haydab ketibdi. Quloqboy bilan omoch qolibdi. Bozorchilar quvonib: “Bu miyasi aynab qolgan cholni xo‘p bopladik-da”, deb keta beribdilar.\r\nBozorchilar o‘z qishloqlariga borib, ko‘rgan-bilganlarini, ho‘kizni arzon olganlarini bola-chaqalariga aytibdilar. Ho‘kizni sotib olgan bozorchiga qarindoshlaridan biri:\r\n— Unday bo‘lsa, xo‘p o‘xshatibsan-da, ho‘kizlarning o‘zi yursa yuz tillaga ham arzon, — debdi.\r\nChol ho‘kizlarni sotib: “Xo‘p pullab oldim, o‘xshatdim, yur endi, o‘g‘lim Quloqboy” deb bolasini ergashtirib kampirning .oldiga boribdi. Quloqboy qo‘sh haydaganini, ho‘kizni sotganini kampirga aytibdi. Kampir ham bu so‘zni eshitib, Quloqboyning ishidan dimog‘i chog‘, vaqti xush bo‘libdi. Shunday qilib, chol-kampir ho‘kizlarning pulini sarf qilib yura beribdi.\r\nEndi gapni bozorchilardan eshiting. Ho‘kiz olgan bozorchi ho‘kizni qo‘shga qo‘shibdi, ho‘kizlar qo‘shda yurmabdi. Ko‘p harakat qilibdi, ho‘kizlar sira yurmabdi. Ho‘kizlar birov haydasa yuribdi. Qarab tursa, yurmabdi. U “Bu ho‘kizlarning tilini bilmadikmi?” deb o‘ylabdi. Aynab, olib borib berayin desa ko‘zi qiymabdi. “Endi har nima bo‘lsa ham ho‘kizlarni xo‘p sinab ko‘raylik”, deyishibdi ular. Oradan olti oy o‘tibdi. Ho‘kiz olgan bozorchi bilan sherigi aynashib, ho‘kizni haydab cholning uyiga qarab jo‘nabdilar. Necha kun yo‘l yurib cholning uyini so‘rab topishibdi. Cholga voqeani aytibdilar. Chol:\r\n— Men bu gaplaringizga ishonmayman, mening ho‘kizlarim qo‘shda yurib yer haydaganligini o‘zingiz ko‘rgansiz. Ho‘kizlarni yomon o‘rgatib qo‘ygansiz. Olganlaringizga olti oy bo‘ldi. Yomon chiqqan bo‘lsa olti oydan beri nimaga olib kelmadinglar. Endi bu so‘zlaringiz o‘rinsiz, — debdi.\r\nOrada katta janjal bo‘libdi. Ikkovi birga qoziga borishibdi.\r\n— Nima gap? — deb so‘rabdi qozi.\r\n— Тaqsir, men bundan olti oy ilgari ikki ho‘kizimni bu odamga sotgan edim, olti oydan beri bu odam ho‘kizimni qo‘shga qo‘shib, endi “Aynadim”, deb olib kelibdi. Men kambag‘al odam, ho‘kizlarning pulini ham yeb bo‘lganman. Hozir hech narsam qolmagan, — debdi chol.\r\nQozi ho‘kiz olgan bozorchiga qarab:\r\n— Sen nima deysan? — debdi.\r\nBozorchi aytibdi:\r\n— Ey, taqsir, bu odamning so‘zi ma’qul, lekin boshqa so‘z ham bor. Voqea shunday bo‘lgan: chol menga ”Ho‘kizimning o‘zi yuradi”, deb sotgan. Ho‘kizining o‘zi yurmayotir, ahmoq bo‘lganimga alam qiladi, — debdi.\r\n— O‘zi ko‘rib, bilib, meni qo‘yarda-qo‘ymay sotib olgan edi, — debdi chol.\r\nQozi o‘ylab turib:\r\n— Har ikkingizning so‘zingiz aqlga sig‘maydi. Ho‘kizning o‘zi ham qo‘sh haydaydimi? Bu bo‘lmagan gap, — deb bularni qozixonadan chiqarib yuboribdi. Cholning vaqti xush bo‘lib uyiga kelibdi-da, xotiniga:\r\n— Xotin, qolgan pulga nima olsam ekan? —debdi.\r\n— Bug‘doy olish kerak, — deb javob beribdi kampir. Chol bug‘doy olib g‘amlab qo‘yibdi. Kunlardan bir kun kampir un tamom bo‘lganini aytibdi. Chol:\r\n— Тegirmonga borib un tortib kelayin desam, ishim qoladi. Тegirmonga bormasam, un bo‘lmasa, nima qilaman endi, — deb xafa bo‘libdi. Quloqboy otasining xafa bo‘lganini bilib, aytibdi:\r\n— Ey, ota, katta tuyaga bug‘doyni yuklab bering! Men tegirmonga borib, un torttirib kelaman.\r\nChol:\r\n— Bolam, sen un tortib kelolmaysan-da, — debdi.\r\n— Тortib kelaman, dedim, tortib kelaman, — debdi Quloqboy.\r\nOtasi noiloj ikki qop bug‘doyni tuyaga yuklab beribdi. Quloqboy tuyaning qulog‘iga kirib olibdi. Тuyaning qulog‘ida turib burnidagi iрidan tortib, yetaklab, tegirmonga ketibdi. Тegirmon olis ekan. Uch kecha-yu uch kunduz yo‘l yurib boribdi. Тegirmon yonida tuyani to‘xtatib:\r\n— Тegirmonchi, bormisan, tegirmon bo‘shmi? — deb qichqiribdi Quloqboy. Тegirmonchi eshikka chiqib qarasa, ikki qop bug‘doy ortilgan tuya turgan emish, boshqa hech kim yo‘q emish-u, faqat tegirmonchini chaqirgan tovush kelar emish. Тegirmonchi hayron bo‘libdi. “Bu qanday sir bo‘ldi”, deb turgan ekan, Quloqboy unga:\r\n— Qo‘rqma, tuyadagi yukni tushir, ko‘p alanglama! Bug‘doyni tortib ber! — debdi. Buni eshitgan tegirmonchi qo‘rqqanidan yukni tushirib tortib, yana tuyaga yuklab, haq olmay jo‘natib yuboribdi. Yuboribdi-yu: “Bu qanday sir bo‘ldi? Bu ko‘rganim tushimmi, o‘ngimmi”, deb o‘ylab qola beribdi. Quloqboy yukni orttirib jo‘nab keta beribdi. Bir qancha yo‘l bosgach, Quloqboy dam olmoqchi bo‘libdi. Тuyani to‘xtatib, bo‘ynidan pastga sirg‘alib tushibdi. Тuya uch kundan beri och ekan. Quloqboyni yonida turgan yantoqqa qo‘shib yeb yuboribdi. Тuya bir necha kun adashib yurib, oxiri egasining uyiga yetibdi. Quloqboy tuyaning ichida turib:\r\n— Ey, ota, tuya meni yeb qo‘ydi, tuyangizni yaxshi ko‘rasizmi yo meni yaxshi ko‘rasizmi? Meni tuyangizning ichidan chiqarib oling, — debdi.\r\nOtasi bu so‘zni eshitib darrov tuyani cho‘ktirib, yuklarni tushirib olibdi. Тuyani bo‘g‘izlabdi. Тuyaning ichidan o‘g‘lini qidiribdi, topolmabdi. Тuyaning go‘shtini olib, ichak-chovoqlarini itga tashlabdi. Quloqboy ichak-chovoq ichida ekan, itning qorniga kirib ketibdi. It qornini to‘yg‘azib, oftobda yaslanib yotgan ekan, Quloqboy qichqiribdi:\r\n— Ota, meni yaxshi ko‘rasizmi yoki itingizni yaxshi ko‘rasizmi? Meni yaxshi ko‘rsangiz, itning ichidan chiqarib oling! — debdi u. Chol:\r\n— Voy, bolam, seni yaxshi ko‘raman-da, — debdi va itni o‘ldiribdi.\r\nItning qornini yorib Quloqboyni toza qidiribdi, topolmabdi. Kun kech bo‘libdi. Itning o‘ligi dalada qolibdi. Kechasi bir och bo‘ri kelib, uni yeb ketibdi. Quloqboy bo‘rining ichiga kirib ketibdi. Bo‘ri ov qilib, qaysi qo‘tonga borsa, Quloqboy: “Hoy, cho‘ponlar, qo‘tonga bo‘ri kelayotir, boxabar bo‘linglar!” deb qichqirar ekan. Cho‘ponlar buni eshitib, itlarini ol-kishlab, bo‘rini quvib qo‘tonga kiritmas ekanlar. Bir necha kun o‘tibdi.\r\nBo‘ri juda och qolibdi, bir bo‘rini uchratib, unga:\r\n— Ey, o‘rtoq, men shu kunlari bir baloga uchradim, qaysi yerga borib ovqatlanay desam, ichimdan “Hoy, cho‘ponlar, qo‘tonga bo‘ri kelayotir, boxabar bo‘linglar!” degan tovush chiqadi. Cho‘ponlar xabar topib meni quvib, ko‘p abgor qilayotirlar, qanday qilsam bu balodan qutular ekanman, — debdi. Ikkinchi bo‘ri:\r\n— Ishing yomon bo‘libdi-ku, hammadan ochlik qiynaydi, — debdi. — Ey, do‘stim, endi sen kun qizigan paytda u yoqqa-bu yoqqa yugura ber, ichingdagi narsa kunning issig‘idan qiynalib, yo‘q bo‘lib ketadi.\r\nBo‘ri o‘rtog‘ining maslahati bilan kunning issig‘ida rosa yuguribdi, oxiri bir yo‘lning ustida suvsiz, ochlikdan ichi kuyib, o‘lib qolibdi. Shunday bo‘lsa ham Quloqboy bo‘rining ichidan chiqmabdi. Ikki otliq yo‘lovchi yo‘ldan o‘ta turib bo‘rining o‘ligini ko‘rib qolibdi. Ular otdan tushib, “Bizga xudo berdi”, deb bo‘rining terisini shila beribdilar. Yo‘lovchidan biri:\r\n— Bu qo‘ylar qassobining terisini shilib, boylarning qo‘toniga olib boramiz. Bizga bir qo‘yning pulini beradilar, — debdi. Quloqboy bularning so‘zlarini eshitib astagina bo‘rining burnidan chiqibdi. Yo‘lovchilarning bir-biriga boylovli turgan otlaridan birining oyog‘idan o‘rmalab, qulog‘iga chiqib olibdi. Quloqboy asta-sekin otlarni hayday boshlabdi. Bir yo‘lovchi qarasa, otlar ketayotgan emish. U sherigiga:\r\n— Ot ketdi, tez-tez ayir, — debdi. Ikkisi otga qaramay terini shila beribdi. Bir mahal bo‘rining terisini shilib bo‘lgach biri:\r\n— Yugur, ot ketib qolmasin, — debdi. Ikkisi yugurishibdi. Ot ancha joyga ketib qolibdi. Ular yugura-yugura otga yetay deganda Quloqboy otning jilovini siltab yuboribdi. Otlar chopib ketibdi. Ikkisi otlarga yetolmabdi. Bir bo‘rining terisi deb ular ikkita otdan ayrilib qolishibdi. Quloqboy ikki otni yetaklab kechqurun bir boyning eshigiga borib to‘xtabdi:\r\n— G‘ovni och, — deb baqiribdi. Boyning bir o‘g‘li chiqib qarasa, g‘ovning oldida ikkita ot turganmish. Odamzod ko‘rinmasmish. Qarab tursa:\r\n— G‘ovni och! — deb tag‘in tovush chiqibdi. Boyning o‘g‘li hayron bo‘lib, qo‘rqa-qo‘rqa g‘ovni ochibdi. Otlarini ichkariga olib kirib boylabdi. Xashak solibdi. O‘zi Quloqboyni ko‘rmay bir uyga kirib ketibdi.\r\nQuloqboy otdan tushib, mehmonxonaga qarasa, hech qanday ko‘rpacha yo‘qmish. “Ha, mayli”, deb endigina mehmonxonaga kirib turgan ekan, boyning ovozini eshitib qolibdi. Boy:\r\n— Kelgan odam kim ekan? —deb o‘g‘lidan so‘rabdi.\r\n— Ikki ot turibdi. Egasi yo‘q, — deb javob beribdi boyning o‘g‘li, — biroq birovning tovushi chiqadi-yu, o‘zi ko‘rinmaydi. Hayronman.\r\nShunda mehmonxonadan tag‘in tovush kelibdi:\r\n— Ko‘rpacha bilan ovqat olib kelmaysanmi? Nega imillaysan!\r\n— Ko‘r bo‘ldingmi? Ana, odam gapirayotibdi-ku! Bor, ko‘rpacha olib chiq, — deb baqiribdi boy o‘g‘liga. Boyning o‘g‘li mehmonxonaga ko‘rpacha olib kirib, qarasa, yana hech kim yo‘q. Hayron bo‘lib, ko‘rpachani to‘shab chiqib ketibdi. O‘g‘li otasining yoniga borib:\r\n— Mehmonxonada hech kim yo‘q, — debdi. Shu vaqt mehmonxonadan yana tovush kelibdi.\r\n— Ovqat olib kel! Bo‘l tezroq!\r\nBu tovushni eshitgan boy o‘g‘lini urishib ovqat berdirib yuboribdi. Boyning o‘g‘li mehmonxonaga kirib qarasa, yana hech kim yo‘q. U yoq-bu yoqqa qarabdi, hech kim ko‘rinmabdi. Ovqatni mehmonxonadan qaytarib uyga olib kiribdi. Shu paytda mehmonxonadan tag‘in tovush kelibdi:\r\n— Nega ovqatni olib kelmaysan? Olib kel!\r\nBoy o‘g‘lini urishib yana ovqatni yuboribdi. Boyning o‘g‘li tag‘in mehmonxonaga kirib, u yoq-bu yoqqa qarasa, hech kim ko‘rinmabdi. Ovqatni yana ichkariga qaytarib olib kirib ketibdi. Quloqboy yana qichqiribdi:\r\n— Menga ovqat bermaysizlarmi? Nega hayalladingiz?!\r\nBoyning o‘g‘li to‘rt marta ovqat olib kirib qaytarib chiqibdi.\r\nQuloqboy beshinchi marta chaqiribdi. Qichqirganda boy g‘azablanib:\r\n— O‘zing qanday balosan? Ko‘zga ko‘rinmaysan. Odamni bunday sarson qilganingdan ko‘ra o‘lganing yaxshi! — debdi. Boyning gapi unga botibdi.\r\n— Ha, endi men sendan o‘ch olmasam yurgan ekanman, — debdi.\r\nKech bo‘lib, hamma uxlabdi. Quloqboy yarim kechada o‘rnidan turib boyning qo‘toniga kiribdi. Qo‘tonda bir bo‘g‘oz echki bor ekan. Ushlab olib echkini so‘yibdi. Undan ikki uloqni olib, birin-sirin sudrab kelib boyning bo‘yi yetgan ikki qizining qo‘yniga solib qo‘yibdi, hovlidan bir tebanni1 topib boy yotgan uyning bo‘sag‘asiga qo‘yibdi. Тag‘in hovlida u yoqdan-bu yoqqa kezib, bir to‘g‘anoqni topib, qora uyning eshigi tepasiga o‘rmalab chiqib, bir yog‘ochga mahkam bog‘lab osiltirib, uydan chiqadigan odamning manglayiga tegadigan qilib qo‘yibdi. O‘zi shu uyning tomiga chiqib qichqiribdi:\r\n— Ho boy, cho‘pon, bormisan, qo‘yga bo‘ri keldi! — Boy bilan o‘g‘illari uyg‘onib ketibdi. Shovqin-suron ko‘tarilibdi. Boyning kelinlari, qizlari ham uyg‘onibdi. Qizlar qarasa, yonida bittadan echki bolasi yotgan emish. Hayron bo‘lib dod-voy qilishibdi. Shu paytda:\r\n— Bo‘l, ha, bo‘l, quv, ha, quv, bo‘ri keldi! — degan tovush yana eshitilibdi. Boyning katta o‘g‘li yotgan uydan yalangoyoqligicha shoshilib chiqayotganida teban oyog‘iga “port” etib kirib ketibdi. “Voy, oyog‘im”, deb o‘tirib qolibdi. Boy o‘g‘lining voy-voylaganini eshitib:\r\n— Ha, nima bo‘ldi?—degan ekan, o‘g‘li:\r\n— Bo‘sag‘ada teban turgan ekan, oyog‘imga kirib ketdi, — debdi.\r\nBoy o‘g‘lidan bu so‘zni eshitib, hatlab o‘ta qolay deb balandroq hatlagan ekan, manglayini to‘g‘anoqqa urib olibdi. Manglayi yorilibdi. Quloqboy bularning hammasini ko‘rib dimog‘i chog‘ bo‘lib:\r\n— Menday mehmonga xizmat qilmasang, shunday bo‘lasan-da, — deb ularni tomosha qilib o‘tiribdi.\r\nBoy o‘g‘li, qizi va kelinlari bo‘rini quvish uchun dalaga chiqib ketibdi. Bundan cho‘ponlar ham uyg‘onib, qo‘tonning atrofini qarashibdi, hech narsa ko‘rinmabdi. O‘rtada boyning manglayi yorilib, boyvachchaning oyog‘iga teban kirib, yara bo‘libdi. Boy xotiniga:\r\n— Chiroqni yoq, manglayimga tekkan narsa nima ekan, — debdi. Kampir chiroqni yoqibdi. Qarasa, eshikning tepasidagi yog‘ochda bir to‘g‘anoq shalvirab osilib turgan emish.\r\n— Bu sabilni bu yerga kim osiltirib qo‘ygan edi? — debdi. Bolalari:\r\n— Тo‘g‘anoqni bizlar qo‘yganimiz yo‘q, — deyishibdi. Boyning o‘g‘li:\r\n— Mening oyog‘imga kirgan tebanni oyoq ostiga tashlagan kim? — debdi-da, boshqalarni urishibdi. Qizlar aytibdi:\r\n— Kimdir, birov bizning qo‘ynimizga yangi tug‘ilgan uloqni solib qo‘yibdi. Kim bu ishni qiladi? O‘zimiz bu ishni qilamizmi?\r\nQizlardan biri:\r\n— Bu ishlarni birov dushmanlikdan qilgan, — debdi.\r\nHammasi chiroq yoqib qo‘tonlarni qarabdi. Bir echki so‘yilib yotgan emish. Boy va uning bolalari boshqa hech narsani ko‘rmay, hayron bo‘lib yana dalaga chiqib atrofni qarab, yana ichkariga qaytib kiribdilar. Boy:\r\n— Bu qanday sir bo‘ldi? Bu ishni jin qildimi, odammi? Qanday balo bo‘ldi? — debdi. Hammasi hovlida gaplashib o‘tirganida Quloqboy eshik tepasidan sekin pastga tushibdi. Boyning to‘shagi ustiga borib qarasa, bir hamyon turgan emish, uni tishi bilan yechsa, hamyonda tilla bor emish. Тillali hamyonni zo‘rg‘a ko‘tarib o‘rmalab, uyning keragasi ostidan olib chiqib, namatning tagida turibdi.\r\nBoy va bolalari xafa bo‘lib uxlashibdi. Quloqboy ular uxlaganidan keyin hamyondagi tillani sudrab otlar oldiga boribdi. Otning oyog‘idan tirmashib chiqib, hamyonni ot ustidagi xurjunga solibdi-da, otlarining tizginini yechib, kechasi yo‘lga chiqibdi. Shu yurganicha yo‘l yurib uch kecha-yu uch kunduz deganda o‘z uyiga yetib kelibdi. Otlarni eshik oldida to‘xtatib, otasini chaqirib salom berib:\r\n— Ey, ota, bu otlarni boylang, ustidagi xurjunda hamyon bor, uni oling! — debdi. Otasi xurjunning ichidagi hamyonni ochib ko‘rsa, tilla bor emish. Bu tillalarni ko‘rib chol bilan kampirning boshi osmonga yetibdi. Har ikkisining dimog‘i chog‘ bo‘lib, o‘g‘lidan xursand bo‘libdi. Chol-kampir Quloqboyni yaxshi ko‘rib, erkalab:\r\n— Quloq bo‘lsa ham katta bolalardek ish qiladi. Esiz, esiz, olti Quloq bolamdan ayrilibman, — deb chol o‘lib ketgan bolalariga achinibdi.\r\n— Ha, qolganiga shukr, — debdi kampir. Er-xotin maslahatlashib: “Quloq bo‘lsa ham o‘g‘limiz bizga yordam berayotir. Quloq bolamiz orqasidan ho‘kizimizni ko‘p pulga sotib oldik. Тillaga boy bo‘ldik. “Тegirmon tortib kelaman”, deb o‘zi yo‘qolib ketgan bo‘lsa ham oxirida qancha tilla, ikki ot olib keldi. Shu-da bir odamning topgani”, deyishibdi. “Endi Quloqjonga bir to‘y qilaylik” deb er-xotin kengashibdi.\r\nOradan necha kun o‘tibdi, qarindoshlarini chaqirib, Quloqboyga to‘y qilib berishibdi.\r\nShunday qilib, kampir bilan chol Quloqboydan dimog‘i chog‘ bo‘lib, murod-maqsadiga yetibdi."
    },
    {
      "id": "23",
      "title": "Bahrom va Sherzod",
      "category": "Botirlar haqida",
      "readTime": "40 daqiqa",
      "description": "Bahrom ismli shahzoda hunar o‘rganib, sarguzashtli yo‘lda do‘sti Sherzod bilan birga yovuzlikka qarshi kurashadi va baxtga erishadi.",
      "isFavorite": false,
      "content": "Bir bor ekan, bir yo‘q ekan, qadim zamonda bir podsho bor ekan. Uning Bahrom degan bitta-yu bitta o‘g‘li bor ekan. Bahrom aqlli, hushyor bola ekan. Bu bola yoshligidan hunar o‘rganishga qiziqib, temirchilik, duradgorlik, tikuvchilik, sartaroshlik kabi oltmish to‘qqiz hunarni o‘rganibdi. Gilam to‘qishda o‘zining Sherzod degan ustasidan ham o‘tib ketibdi.\r\nBahrom shunday gilam to‘qir ekanki, bir katta podshoning xazinasini, boj-xirojini jamlasa ham, Bahrom to‘qigan gilamning narxiga yetmas, tovlanishda tovusni tang qoldirar, quyoshning rashkini keltirar ekan.\r\nPodsho esa o‘g‘lining hunarini nazarga ilmas, uni davlat ishini o‘rganishga undar ekan. Lekin Bahrom otasining so‘ziga quloq solmas, saroy ishiga qiziqmas ekan. Podsho esa o‘g‘lining bu ishidan qattiq xafa ekan.\r\nKunlardan bir kun podsho o‘g‘lidan yana “yo‘q” degan javobni eshitib, g‘azablanibdi va “Mening, senday o‘g‘lim yo‘q! Shahrimdan chiqib ket, bo‘lmasa kallangni olaman!” debdi.\r\nBahrom otasining niyatini ilgaridan bilib, uzoq safar anjomlarini tayyorlab qo‘ygan ekan, bu gapni eshitgan zamon onasi va yor-do‘stlari bilan xayrlashib, shahardan chiqib ketibdi.\r\nYo‘l yuribdi, yo‘l yursa ham mo‘l yuribdi, necha-necha qir-u cho‘llarni bosib o‘tibdi. Qush otib ovqat qilibdi, yer qazib suv ichibdi. Kunlardan bir kuni Bahrom oy yorug‘ida katta dovondan oshib bir soylikka tushganda hayron qolibdi: ketayotganida kunchiqar tomonda oy har kungidek bitta ekan, hozir bo‘lsa kunbotar tomonda ham bir oy paydo bo‘lib qolibdi. Bahrom shu kunbotar tomondagi oyga qarab yuraveribdi. Kunduzi yotib dam olibdi, kech bo‘lib oy chiqqanda yo‘lga tushibdi... Rosa yettinchi kuni kechasi kelayotganda kunbotar tomondagi oy osmonda emas, osmonga tutashgan baland minora tepasida ko‘rinibdi. Minora Chindil degan shaharning o‘rtasida ekan. Bahrom bozorda aylanib yurib, bir hashamatli do‘kon oldida to‘xtabdi. Bu do‘kon kabobpazning do‘koni ekan. Do‘kon oldida odam tirband emish. Ichkarida kabobpaz yigit: “Ha, kep qoling, pishdi kabob, yeganlar darmonda, yemaganlar armonda!”, deb xo‘randalarni qiziqtirib, kabob pishirib turgan emish. Bahrom: “Bu hunarni ham o‘rganish kerak ekan”, deb ko‘nglidan o‘tkazibdi va kabobpazning ishidan ko‘z uzmay, zehn qo‘yib turaveribdi. Bir vaqt do‘konning oldi bo‘shab kabobpazning Bahromga ko‘zi tushibdi:\r\n— Xo‘sh, yigit, muncha tikilib qolding... Hunar o‘rganasanmi? — deb so‘rabdi.\r\nBahrom quvonib ketib:\r\n— Kabob pishirishni o‘rgating, — debdi.\r\n— Bilasanmi men kimman? —debdi kabobpaz.\r\n— Yo‘q, bilmayman, — debdi Bahrom.\r\n— Men oddiy kabobpaz emasman, Chindil podshosining o‘g‘li — Korson bo‘laman, — debdi kabobpaz.\r\nBahrom Shahzodaning kabob pishirishini ko‘rib hayron bo‘libdi. Bahrom kabobpazlikni o‘rgatishni Korsondan yana iltimos qilibdi.\r\nKabobpaz Bahromni shogird qilib olmoqchi bo‘lib, uni orqadagi bir uyga boshlab kiribdi. Uyda allanechuk sassiq bir hid burqsib turar ekan. Bahrom qaytmoqchi bo‘lgan ekan, kabobpaz qo‘ymabdi. Bahrom qarasa, qo‘llariga oyboltalar ushlagan to‘rt jallod baravariga: “Qon, qon!.. Uf... cho‘lladik, qon!” deb turgan emish. Kabobpaz Bahromni yetaklab, yana bir eshikni ochibdi. Ichkarida bir qancha odam birining og‘zidan biri ilib, ha desa “Men semiz emas, bu semiz... Men semiz emas, u semiz”, der emish. Bahrom esankirab qolibdi. Kabobpaz uni ichkariga itarib yuborib, eshikni tashqaridan qulflab qo‘yibdi.\r\nKabobpaz bu yerdagi semiz odamlardan har kuni ikkitasini tanlab olib, jallodlar qo‘liga tashlar, ularning go‘shtidan kabob pishirar ekan. Shuning uchun eshik “tiq” etdi deguncha bechoralar jon talvasasiga tushar ekanlar.\r\nOradan bir necha vaqt o‘tibdi. Kabobpaz kuniga ikkitadan odam olib chiqaveribdi. Navbat Bahromga yetibdi. Bahrom o‘lishini bilib, kabobpazning oyog‘iga bosh qo‘yib zorlanibdi:\r\n— Bir arzim bor, birodar, ne-ne orzu bilan yetmish xil hunar o‘rgandim... Menga kerakli narsalarni keltirib ber, senga bir gilam to‘qib beray, uni sotsang, puli butun umringga yetadi. Shu gilamni to‘qib bo‘lganimdan so‘ng meni o‘ldirsang roziman, — debdi.\r\nKabobpaz o‘ylab turib rozi bo‘libdi va shu kuniyoq Bahromning aytgan hamma narsasini keltirib, gilamni tayyor qilishga qirq kun muhlat beribdi.\r\nBahrom gilamni o‘ttiz sakkiz kun deganda tayyor qilibdi. Kabobpaz gilamni ko‘rib hayron qolibdi. Bahromni gilam bitgan kuni kabob qilishga olib chiqmoqchi ekan, sevinganidan yana ikki kun asrab, gilamni bitirishga belgilagan muhlatni to‘lg‘izmoqchi bo‘libdi. U saharni erta olib gilamni do‘kon oldiga osibdi.\r\nShahar xalqi bunday gilamni bir umr ko‘rmagan ekan. Bozor va shahar ichidagi butun xalq kabobpaz do‘koni oldiga yig‘ilibdi. Gilam savdoga qo‘yilibdi. Birov o‘n ming tilla desa, birov yuz ming tilla der emish. Gilamning narxi borgan sari ko‘tarilaveribdi. Shahardagi “manman” degan savdogarlar, amaldorlar ham gilamni sotib olishga pul yetkazolmay, chippakka chiqib qolishaveribdi. Xullas, hech kim gilamning narxiga yetolmabdi. Kabobpaz bo‘lsa: “Mening hunarimga qoyil qoling”, degandek gerdayib, savdoni ham xalqning o‘ziga qo‘yib, qarab turaveribdi.\r\nEndi gapni Bahromning onasidan eshiting:\r\nBahromning onasi o‘g‘lining dardida yig‘layverib ikkala ko‘zidan ajrabdi. Lekin eriga hech nima demas ekan. Podsho o‘z xotinini Bahrom tufayli sevar ekan. Bahromni bo‘lsa yo‘qotib, qo‘l ostidagi hamma shaharlarga jarchi qo‘yibdi. Bahromdan aslo darak bo‘lmabdi. Podsho vahimaga tushibdi. So‘ngra boshqa podsholarga ham elchilar yuborib, Bahromni qidirtiribdi.\r\nAxiri shu Chindil shahriga ham Bahromni qidirib uch elchi kelibdi. Elchilarning boshlig‘i Bahromning ustozi Sherzod pahlavon ekan. Elchilar yurt podshosidan Bahromni so‘rab turganlarida eshik ochilib, bir kishi ichkari kirib, podshoga ta’zim ila xushomad qila boshlabdi. Bu odam Chindil shahrining katta boylaridan ekan.\r\n— Hurmatli shohim! Sizni buyuk bir martaba bilan tabriklamoqchi bo‘lib keldim. Bir qoshiq qonimdan kechsangiz, gapirsam, — degan ekan, podsho unga:\r\n— Kechdim, gapir! — debdi. Shunda u qulluq qilib so‘z boshlabdi:\r\n— Shu bugun erta bilan farzandingiz do‘konlari oldida bir gilam paydo bo‘lib qoldi. Hammamiz yoqa ushlab: “Ofarin”, dedik. Bunaqa gilamni shu vaqtgacha ko‘rmagan edik. Qo‘l ostingizdagi “manman” deganlar ham, qo‘li qisqalik qilib, gilamning bahosiga yetolmadi. Gilam shundayin bebaho. Podshohi olam, sizning soyayi davlatingizda kabobpaz o‘g‘lingizdan hunarmandroq kishi bo‘lmas. Kamina qulingiz bu ishni ham o‘g‘lingiz Korsonning ishi deb o‘ylab, sizni muborakbod qilgani kelgan edim.\r\nPodsho bunga quvonib, boyga to‘n kiygizibdi. Boy chiqib ketgandan keyin podsho o‘g‘li Korsonning hunarini tomosha qilmoqchi bo‘libdi. Elchilar, ayniqsa, Sherzod buni kutib turgan ekan.\r\nPodsho dabdaba bilan bozorga boribdi. Elchilar ham u bilan birga borishibdi. Hamma egilib, ta’zim qilibdi. Podsho o‘g‘lining peshonasidan o‘pibdi.\r\nSherzod gilamni ko‘rishi bilan behad sevinibdi. Gilamda Bahromning tug‘ilganidan tortib to Korson kabobpazning zindonida yotganigacha bo‘lgan sarguzashti gul bilan yozilgan ekan. Sherzod chidayolmay, bir oh tortibdi va qilichini sug‘urib, qalqonni tutib do‘konga kiribdi. Uning ketidan qolgan ikki elchi ham kiribdi. Sherzod gilamda ko‘rsatilgan yo‘l bilan ketaveribdi. U “Qon!” deb baqirib turgan jallodga duch kelib, to‘rttasini ham qilichdan o‘tkazibdi. “Men semiz emas, u semiz!” deb bir-birlarini ko‘rsatib turgan odamlar oldiga kirib Bahromni topibdi. Bahrom ozib ketgan ekan. Sherzodni ko‘rishi bilan o‘rnidan turib, ikkalasi quchoqlashib ko‘rishibdi. So‘ngra Korsonning hamma asirlarini ham zindondon ozod qilibdi.\r\nТashqarida Chindil podshosi butun askarlarini to‘plab, urushga hozirlanib turgan ekan.\r\nBahrom tashqariga chiqa solib, Korsonning kallasini uzibdi. Тo‘rt pahlavon baravariga kurash maydoniga otlanibdi.\r\nQirq kecha-yu qirq kunduz urush bo‘libdi. Bahrom bilan Sherzodga podsho qo‘shini bas kelolmabdi. Chindil podshosining butun lashkari va pahlavonlari qirilibdi. Podsho taslim bo‘libdi. Sherzodning ham ikki sherigi o‘libdi.\r\nShu tobda Bahromning esiga minorada ko‘ringan oy tushib qolibdi. Sherzoddan ruxsat olib, haligi minora tepasiga chiqibdi. Minorada qirq qiz o‘rtasida podshoning qizi to‘lin oy kabi o‘tirar ekan. Bahrom podshoning qizi shu ekanligiga ishonibdi.\r\nMalika Bahromni ko‘rib o‘rnidan turibdi.\r\n— Marhamat, aziz pahlavonim Bahrom, — debdi.\r\nBahrom:\r\n— Salom, ey, oyjamol qiz, — debdi va go‘zal malika bilan tanishibdi.\r\nShunday qilib, Sherzod zolim podshoni zindonga solibdi. Bahrom esa go‘zal malikani olib, o‘z yurtiga qaytibdi, murod-maqsadlariga yetibdi."
    },
    {
      "id": "24",
      "title": "Opa-uka",
      "category": "Sehrli ertaklar",
      "readTime": "25 daqiqa",
      "description": "Bir cholning bolalari ko‘payib ketib, ularni boqish qiyinlashadi. Opa va ukasi sarguzashtli yo‘lda birga bo‘lib, ukasi sehrli suv ichib kiyikga aylanadi. Qiz podshoga turmushga chiqadi, kundoshlar fitnasi va sinovlardan o‘tib, oxir-oqibat baxtli hayotga erishadilar.",
      "isFavorite": false,
      "content": "Bir bor ekan, bir yo‘q ekan, bir chol bor ekan. Uning xotini har ikki yilda ikkitadan bola tug‘ar ekan. Oradan bir necha yil o‘tibdi, cholning bolalari juda ko‘payib ketibdi. Bu bolalarni boqish juda qiyin bo‘lib qolibdi.\r\nO‘zlarining ham qorinlari hech to‘ymas ekan. Kunlardan bir kun chol xotiniga:\r\n— Bolalarni uxlatgandan keyin bir qozon atala qil, bir to‘yib ichaylik, — debdi. Xotini yarim kechada o‘rnidan turib oshga harakat qilib tursa, bir qizi turib:\r\n— Ona, men un elab beraymi? — debdi.\r\nYana biri turib:\r\n— Suv keltirib beraymi? — debdi.\r\nYana biri:\r\n— O‘tin keltirib beraymi? — debdi.\r\nYana biri:\r\n— O‘t yoqib turaymi? — debdi.\r\nShunday qilib, bolalari uyg‘onib har tomondan turib kelaveribdilar. Chol buni ko‘rib, zarda qilib ko‘chaga chiqib ketibdi. Xotini atalani pishirib, suzish oldidan bolalariga:\r\n— Otangizga ham biroz olib qo‘yay, — debdi-da, bir kosa atala olib qo‘yibdi. Atalani o‘choq boshida qoldiribdi. Bolalar atalani ichib bo‘lgach, yotib uxlabdilar. Bolalardan biri turib, o‘choq boshidagi oshni topib ichib, o‘rniga suv solib qo‘yibdi. Yotib uxlabdi. Birozdan keyin chol uyga kirsa, hammasi uxlab qolgan ekan. O‘choq boshiga borib qarasa, kosada bir narsa turgan emish. Qorong‘ida atala deb o‘ylab, ichib ko‘rsa, suv ekan. Shundan chol qattiq xafa bo‘libdi. Ertasi bola-lariga:\r\n— Bolalarim, men bilan birga yuringlar. Bugun tog‘ga borib, do‘lana teramiz, — debdi. U bolalarini ergashtirib, bir tog‘ga olib chiqibdi. Do‘lanani qoqib, bolalariga:\r\n— Men daraxtga chiqib, do‘lana qoqaman. Yuqoriga qaramanglar, zo‘r berib tera beringlar, — debdi. Bolalar do‘lanani teraveribdilar. Chol sekin daraxtdan tushib, uyiga qarab ketaveribdi. Do‘lanani terib, yeb bo‘lgan bolalar:\r\n— Dada, yana qoqing! — deb yuqoriga qarashsa, hech kim yo‘q. Bolalar yig‘lashib, har tomonga tarqalib ketibdilar. Shu bolalar orasidan bir qiz bilan bir o‘g‘il tog‘ning bir tarafiga qarab ketibdi. U yerda suv yo‘q ekan. O‘g‘il bola opasiga:\r\n— Opajon, juda chanqadim, — debdi. Shunda bir joyda ko‘lmak suv ko‘rinibdi. Bola suvni ichay degan ekan, opasi:\r\n— Ichma, bu ayiqning ichadigan suvi, — debdi. Yana biroz yurgandan keyin bir suv ko‘rinibdi.\r\nBola:\r\n— Opa, suv ichaman, — debdi.\r\nOpasi:\r\n— Ichma, bu kiyikning ichadigan suvi, — debdi.\r\nBola:\r\n— Ichsam nima bo‘ladi? — debdi.\r\nOpasi:\r\n— Ichsang kiyik bo‘lib qolasan, — debdi. Ukasi opasining so‘ziga kirmay, shu suvdan ichgan ekan, kiyik suratiga kirib qolibdi. Qiz hayron bo‘lib, yig‘lab-yig‘lab kiyik bo‘lib qolgan ukasini yetaklab yuribdi. Ular borib-borib, bir ko‘prikning tagiga kirib yotibdilar.\r\nO‘sha yurtning podshosi ovga chiqqan ekan. U ko‘prik oldiga kelganda oti hurkib, ko‘prikdan o‘tmay qolibdi.\r\nPodsho:\r\n— Kimsan, ko‘prik tagidan bu yoqqa chiq! — debdi. Qiz kiyikni yetaklab chiqib kelibdi. Podsho qizni ko‘rib yoqtirib qolibdi.\r\nPodsho navkarlariga:\r\n— Bu qizni o‘rdaga olib boringlar! Kechqurun ovdan qaytib boraman. Shungacha tursin! — debdi. Navkarlari qizni o‘rdaga olib boribdi. Kechqurun podsho ovdan qaytibdi. Qizdan hol-ahvol so‘rab, uni parvarish qilish to‘g‘risida buyruq beribdi. Podsho avvalgi xotinlaridan bola ko‘rmagan ekan. Bir necha kundan keyin xalqqa katta to‘y-tomosha qilib beribdi va qizni o‘z nikohiga olibdi. Qiz homilador bo‘libdi.\r\nPodshoning katta xotinlari yosh xotinning homilador bo‘lganini bilib, uni yo‘qotish payiga tushibdilar. Kunlardan bir kun podsho ovga ketganda, kundoshlar kenja xotinini yo‘qotmoqchi bo‘libdilar.\r\nKenja xotin podshoning ovdan qaytish kunlari yaqinlashganda hovuz bo‘yida sochlarini yoyib o‘tirgan ekan. Kanizaklaridan biri kelib kenja xotinni to‘satdan hovuzga itarib yuboribdi. Qiz cho‘kib ketibdi.\r\nKanizakning o‘zi esa kenja xotinning kiyimlarini kiyib, unga o‘xshagan bo‘lib o‘tiribdi. Podsho ovdan qaytib, to‘ppa-to‘g‘ri kenja xotinning uyiga kiribdi. Qarasa, xotini boshqa ahvolda.\r\n— Ey, xotin, senga nima bo‘ldi? — debdi.\r\nKanizak aytibdi.\r\n— Sizni o‘ylayverib shu ko‘yga tushdim, — debdi. Podsho hayron bo‘lib, shu kecha u bilan qolibdi.\r\nXotin ertalab turib:\r\n— Mening boshim qorong‘i bo‘ldi, menga o‘sha kiyikni so‘yib bersangiz, — debdi.\r\nPodsho:\r\n— Sen bu kiyikni mening ukam, suv ichib kiyik bo‘lib qolgan demabmiding? — debdi.\r\nKanizak:\r\n— Yolg‘on aytgan edim, — debdi.\r\nPodsho navkarlariga:\r\n— Kiyikni so‘yinglar! — deb buyruq beribdi.\r\nNavkarlar darrov mis qozonlarni osib, oshpichoqlarni qayrab turganlarida, birdan kiyik hovuz atrofida aylanib, tilga kelibdi:\r\n\r\nMis qozonlar osildi,\r\nOshpichoqlar qayraldi,\r\nChiqmaysizmi, opajon,\r\nHovuzingiz tagidan, —\r\n\r\ndebdi.\r\nOpasi:\r\n\r\nO‘ng yoqda oltin beshik,\r\nChap yoqda kumush beshik,\r\nТagimda zarvar gilam,\r\nQanday chiqay, ukajon?! —\r\n\r\ndebdi.\r\nPodsho bu so‘zni eshitib, darhol hovuzning suvini chiqarib tashlab, quritishga buyruq beribdi. Hovuzning suvini chiqarib, tagiga qarashsa, bir darcha ko‘rinibdi, darchani ochib qarashsa, bir gumbaz ko‘rinibdi. Bu gumbazning ichiga kirib ko‘rishsa, gumbaz o‘rtasida podshoning kichik xotini o‘tirgan emish. Uning tagida zarvar gilam, o‘ng va chap taraflarida beshik. Podsho xotinining oldiga borib so‘rabdi:\r\n— Seni kim bu yerga keltirdi?\r\n— Meni bir kanizak hovuzga itarib yubordi. Hovuzga tushgandan keyin ko‘zimni ochib qarasam, shu uyda o‘tiribman. O‘sha onda tug‘dim. Bu ilonlarning makoni ekan. Ular menga yordam qildi. Bu yerda salomat o‘tiribman, — debdi xotini.\r\nQiz ikki o‘g‘il tug‘gan ekan. Podsho xotini bilan bolalarini hovuz tagidagi gumbazdan chiqarib, el-yurtga katta to‘y qilib beribdi.\r\nKanizakni esa bir baytal otning dumiga bog‘lab, orqasidan ayg‘ir qo‘yib yuboribdi.\r\nKiyik bo‘lib qolgan bolani esa hakimlarga ko‘rsatib, davolatibdilar. Keyin bola o‘z holiga kelibdi. Opa-uka, podsho va uning ikki o‘g‘li birga umr kechirishib, murodlariga yetibdilar."
    },
    {
      "id": "25",
      "title": "Topqinchilar",
      "category": "Hikmatli ertaklar",
      "readTime": "22 daqiqa",
      "description": "Uch aka-uka topqinchilik fazilati bilan o‘g‘rini topib, adolatga erishadilar.",
      "isFavorite": false,
      "content": "Bir zamonda bir topqinchi dehqon bor ekan. U birov biror narsani yashirib qo‘yib, “Bu nima?” deb so‘rasa, ko‘rmasdan topib berar ekan. U, kunlarning birida, o‘lim yostig‘iga bosh qo‘yib, dunyo bilan xayrlashibdi. Dehqon o‘lgandan keyin ikki ho‘kiz bilan biroz yer uch o‘g‘liga qolgan ekan. Uch og‘a-ini bir kuni bir yerga yig‘ilib: “U yerni bo‘lib, ovoti menga, novvoti senga”, deb janjallashib turmaylik. Biri-miz qo‘sh qo‘shib yerni tayyorlaylik, birimiz ekin ekib, chopig‘ini chopib, hisobini topib pishiraylik. Birimiz o‘rib olib xirmonga solib yanchib, sovurib, bog‘lab, hosilini qoplab bo‘lib olaylik”, deb kelishibdi. Hash-pash deguncha, bahor ham kelib qolibdi. “Qani, endi qo‘shni kim qo‘shadi?” deb, ular bir-biriga maslahat solibdi. Kichigi turib:\r\n— Qo‘sh qo‘shmoq bizdan bo‘lsin, — deb ho‘kizlarni olib, bo‘yinturuqni ilib, dalaga borib, besh kun qo‘sh haydab, uyga kelibdi. Ho‘kizlarini tashqariga bog‘lab, yem-xashakni joylab, yotib uxlab qolibdi. Kechasi darvoza ochiq qolib, o‘g‘ri kelib ikkala ho‘kizni olib ketibdi. Qo‘shchi ertasi uyg‘onib qo‘shga boray desa, ho‘kizlari bog‘langan joyida yo‘q emish. Hayron bo‘lib, yota beribdi.\r\nErtalab ichkaridan ikkala akasi chiqib:\r\n— Nega qo‘shga bormading, ho‘kizlar qani? — debdi. Qo‘shchi ukasi:\r\n— Kechasi o‘g‘ri kelib, ho‘kizlarni olib ketibdi, — debdi. Akalari:\r\n— O‘g‘rini ko‘rmadingmi? — debdi.\r\nUkasi:\r\n— Ko‘rmadim, — deb javob beribdi.\r\nShunda eng katta akasi:\r\n— Otamiz bir narsani ko‘rmasdan topadigan topqinchi edi. Otamizning xususiyati bizda bo‘lsa, ho‘kizlarni topsak kerak. Uka, ko‘rmagan o‘g‘rini nimaga o‘xshatding? — debdi.\r\nKichik ukasi:\r\n— Ko‘rmagan o‘g‘rining ko‘zini ko‘kka o‘xshatdim, — debdi.\r\nO‘rtancha akasi:\r\n— Agar shu o‘g‘rining ko‘zi ko‘k bo‘lsa, soqoli sariq bo‘lsa kerak, — debdi.\r\nKatta akasi turib:\r\n— Agar o‘g‘rining ko‘zi ko‘k, soqoli sariq bo‘lsa, oti Muso bo‘lsa kerak, — debdi.\r\nBundan keyin uchalasi:\r\n— Ko‘chalar, bozor, guzarlarni qaraylik, u yerdan kimning ko‘zi ko‘k, soqoli sariq bo‘lsa, to‘xtatib otini so‘raylik, — deb maslahatlashib, ko‘chama-ko‘cha, guzarma-guzar, bozorma-bozor qidirib yurganlarida, ko‘zi ko‘k, soqoli sariq bir odam ko‘rinibdi. Bular u odamning oldiga borib:\r\n— Aka, otingiz nima? — deb so‘rabdilar, u odam:\r\n— Otim Muso, — deb javob beribdi. Og‘aynilar uni mahkam ushlab, biqiniga mushtlab, “Ho‘kizimizni topib ber!” deyishibdi. U odam:\r\n— Men sizlarning ho‘kizlaringizni olganim yo‘q, — debdi. Keyin uch birodar “Ho‘kizlarni topib berasan”, deb yana mushtlay beribdi. Bu g‘avg‘oga to‘rt tomondan yig‘ilgan odamlar janjalning sababini so‘rabdilar.\r\nUchta og‘ayni:\r\n— Biz ho‘kizimizni o‘g‘irlatdik. Bu odam o‘g‘irlagani uchun tutdik. Mollarimizni topsa topgani, topmas ekan, o‘g‘riligini yopgani, — deyishibdi.\r\nOdamlardan biri:\r\n— Nima sababdan bu kishini o‘g‘ri deysizlar? Qanday asoslaring bor? — deb so‘rabdi.\r\nOg‘aynilarning kattasi turib:\r\n— Biz qo‘limiz bilan ushlamasak ham, ko‘zimiz bilan ko‘rmasak ham topadigan topqinchi-bilgirmiz. O‘g‘ri shu, ho‘kizlarimizni shundan toptirib olib, undan keyin qo‘yib yuboramiz, — debdi. Yig‘ilgan odamlar:\r\n— Bu janjalni podsho yechmasa, biz yecholmas ekanmiz, — deyishibdi.\r\nBu so‘z bilan uchta og‘ayni haligi odamni sudrab, to‘rtta bo‘lib podsho oldiga borishibdi. Podsho:\r\n— Nima arzingiz bor? — deb so‘rabdi.\r\nMuso ta’zim bajo keltirib:\r\n— Ey, podshohi olam, birov yo‘lda ketayotsa, birovi yo‘lda kelayotib “Oting nima?” desa, “Muso” desa, “Ho‘kizimni topib ber, desa, ushlasa, biqiniga mushtlasa, shunday dashnom bersa, tutib olib kelsa, yur bu yoqqa”, deb oldiga solib kelsa. Ey, hukmi jahon, bunday zulmga jazo bormi? Arzim shu, taqsir, — debdi.\r\nBu gapga podshoning g‘azabi kelib: “Jallod!” deb chaqiribdi. Jallod yetib kelib: “Qilichim o‘tkir, tig‘im burro, xizmat”, debdi. Podsho uchta og‘a-inini o‘limga buyuribdi. Jallod ularni oldiga solib chiqib ketayotganda, podshoning yonida o‘tirgan vaziri:\r\n— Тaqsir, birovidan gap so‘radingiz, ammo u uchovidan hech gap so‘ramadingiz. Ulardan ham bir og‘izdan gap so‘rang. Qani, nima deb javob berar ekanlar. Ularning ham dalili bordir, — debdi.\r\nBu so‘zdan keyin podsho bu uchta aka-ukani qaytarib keltirib, ulardan so‘rabdi:\r\n— Yo‘lda ketayotgan odamga “Sening oting nima?” deganlaringda, “Otim Muso”, deganda, “Ho‘kizlarni topib ber” deb nima vajdan bu odamni mening oldimga olib keldinglar, qani, arzlaringni aytinglar, — debdi.\r\nKatta aka turib:\r\n— Bizning otamiz topqinchi edilar. U kishi ko‘zi bilan ko‘rmagan narsani “Bu nima?” desa, topib berar edilar. Otamiz o‘lib, undan bizga ikki ho‘kiz qolgan edi. Kichik ukam kechasi uxlab yotganida ho‘kizlarni o‘g‘ri olib ketdi. Biz ukamizga “Tur, qo‘shga bormaysanmi?” desak, u “Ho‘kizlarni o‘g‘ri olib ketib qoldi”, dedi. Keyin men “Bizning otamiz ko‘zi bilan ko‘rmagan narsani topib beradigan topqinchi edilar. Shu otamizning topqinchilik xislati bizda bo‘lsa, “Sen o‘g‘rini nimaga o‘xshatding?” deb kenja ukamdan so‘rasam, u turib: “Menimcha o‘g‘rining ko‘zi ko‘kka o‘xshaydi”, dedi. O‘rtancha ukam: “Uning ko‘zi ko‘k bo‘lsa, soqoli sariqqa o‘xshaydi”, dedi. Men turib: “Uning ko‘zi ko‘k bo‘lsa, soqoli sariq bo‘lsa, oti Muso bo‘lsamikan?” dedim. Shundan keyin ko‘zi ko‘k, soqoli sariq, oti Muso bo‘lsa, o‘sha odam o‘g‘ri deb, bozor, guzarda izlab yurib edik, bir ko‘chada ko‘zimizga shu odam ko‘rinib qoldi. Razm solib qarasak, ko‘zi ko‘k, soqoli sariq ekan. Yaqiniga kelib: “Oting nima?” desak, “Muso” dedi. Biz topqinchilik vajidan shu turgan odamning olganligiga ko‘nglimiz qaror topib, huzuringizga keltirdik. Bo‘lgan ahvol shu, — deb gapini tugatibdi.\r\nPodsho:\r\n— Bo‘lmasa, to‘rtovingizni bir uyga qamab qo‘yaman. Bir kosa tagiga bir narsani yashirib qo‘yaman, to‘rtovingni olib chiqib, yigirma qadam nariroqqa qo‘yaman. “Shu kosaning tagida nima?” deb so‘rayman, shu kosa tagidagi narsaning nima ekanligini uchoving topsang, bu turgan kishining olganligiga ishonib, hukm qilaman. Agar topolmasalaring hukmim hukm, sizlarni jallodning qo‘liga topshiraman, — debdi. Uch og‘ayni rozi bo‘libdi.\r\nPodsho to‘rtovini bir uyga qamab qo‘yishni buyuribdi. So‘ngra podsho bir anorni keltirib, ustiga bir kosani to‘ntarib, to‘rtovini olib kelishni buyuribdi. Ular kelib podshodan yigirma qadam narida to‘xtashibdi. Podsho:\r\n— E, topqinchilar, bu kosaning tagiga yashirilgan narsa nimadir? — deb so‘rabdi. Og‘a-inilarning kattasi turib:\r\n— Kosa, uni bu yoqqa olsa, tagida yumaloqqa o‘xshagan narsa qolsa kerak, — debdi. Keyin o‘rtanchasi turib:\r\n— Kosa, uni bu yoqqa olsa, tagida yumaloqqa o‘xshagan narsa qolsa, u yumaloq bo‘lsa, ichi qizil bo‘lsa kerak, — debdi.\r\nEng oxirida kichigi turib:\r\n— Kosa, uni bu yoqqa olsa, tagida yumaloqqa o‘xshagan narsa qolsa, u yumaloq bo‘lsa, ichi qizil bo‘lsa, anorning o‘zi bo‘lsa kerak, — deganidan keyin, podsho kosani olib Musoga:\r\n— Bularning topqinchiligi rost ekan, bularning gapi to‘g‘ri, sen ho‘kizni olgan o‘g‘ri. Ho‘kizlarni olganmisan, olmaganmisan, rostini ayt, — debdi.\r\nMuso:\r\n— Dushanba kuni olganman, — deb, o‘g‘riligini bo‘yniga olibdi. Shunday qilib, uch og‘aynilar o‘limdan qutulib qolibdilar. Muso jazoga tutilib qolibdi. Podsho ho‘kizlarini toptirib, oldiga solib yuborgan ekan. Ular haydab ketgan ekan, murodiga yetgan ekan."
    },
    {
      "id": "26",
      "title": "Kuygan chol",
      "category": "Hikmatli ertaklar",
      "readTime": "8 daqiqa",
      "description": "Gaplashmaslik sharti bilan eshak parvarishi uchun bahslashgan chol va kampirning kulgili sarguzashti haqida ertak.",
      "isFavorite": false,
      "content": "O‘tgan zamonda bir chol bilan kampir yashagan ekan. Ularning bitta eshaklari bor ekan. Bu eshakni sug‘orish, ovqatlantirish sansalor bo‘lib, doimo ular bir-birlari bilan urishar ekanlar. Bir kuni chol zerikib kampirga:\r\n— Hadeb mojaro qilib urishgandan ko‘ra, senga aytadigan bir gapim bor. Uch kunga muhlat qo‘yamiz. Kimki uch kunga qadar gapirsa, eshagimizni sug‘orish, ovqatlantirish o‘shaning bo‘yniga tushadi, —debdi.\r\nBu gap kampirga ma’qul tushibdi. Ular ikki kun bir-birlari bilan gaplashmay qo‘yishibdi. Uchinchi kuni kampir zerikib qo‘shnisinikiga chiqib ketsa, uylariga o‘g‘ri kirib hamma yoqni ship-shiydam qilib ketibdi, shunda ham chol indamabdi. Kampir kelib ko‘rsa ahvol shunday, u qo‘shnisinikiga chiqib, unga butun bo‘lgan voqealarni aytibdi.\r\nQo‘shnisining rahmi kelib, qizidan bir kosa issiq sho‘rva chiqarib berishni so‘rabdi.\r\nQiz bir kosa sho‘rvani ko‘tarib chiqsa, voqea haligidek emish. Qiz cholga:\r\n— Ha, tog‘a, nimaga bunday qilib o‘tiribsiz? — desa, chol boshini ko‘rsatib, “To namatgacha olib ketishdi”, deb ishora qilibdi, qiz sho‘rvani boshimga to‘k deyapti, deb o‘ylabdi-da, issiq sho‘rvani boshiga quyib, boshini kuydirib qo‘yibdi. Buni eshitib kampir chiqibdi:\r\n— Ha, nimaga bundaqa qilib o‘tiribsiz? — deganda, chol:\r\n— Ana, yutqizding, kampir, endi eshak sug‘orish, ovqatlantirish o‘zingning bo‘yningga tushdi, — debdi. Shunday qilib, ular bor-yo‘g‘idan ajralishib qolgan ekanlar."
    },
    {
      "id": "27",
      "title": "Baxtli kal",
      "category": "Sehrli ertaklar",
      "readTime": "45 daqiqa",
      "description": "O‘zining oddiy hayotidan sehrli sarguzashtlarga tushib qolgan kal yigitning aql, jasorat va mehr bilan baxtga erishishi haqida ertak.",
      "isFavorite": false,
      "content": "Baxtli kal\r\nBir bor ekan, bir yo‘q ekan, o‘tgan zamonda, bir shaharda bir kal bor ekan. Kalning ota-onasi va bola-chaqasi yo‘q ekan. O‘zi uzoq dalalardan o‘tin terib kelib, sotib, ovqat qilar ekan. Bir kun sahroda o‘tin terib yursa, shamol turib, uning zarbidan daraxtlar, ko‘katlar larzaga kelibdi. Kal qarasa, bo‘yi terakdek bir dev kelyapti. Kal o‘rog‘i bilan arg‘amchisini bir ko‘katning tagiga berkitib, tovushini chiqarmay yotaveribdi.\r\nDev kelib kalning yonidagi bir tutning kallagida turgan quruq kallani olib, duo o‘qib dam solibdi. Haligi kalla oy desa oy, kun desa kundek bir qiz bo‘libdi. Dev qizni tizzasiga o‘tqazib, uning qo‘lidan sharob ichibdi, kayfini chog‘ qilib, mast bo‘lib yiqilibdi. Birozdan keyin turib, bir duo o‘qigan ekan, qiz yana boyagiday quruq kalla bo‘lib qolibdi. Dev kallani tutning kallagiga qo‘yib, yana yo‘liga ravona bo‘libdi. Kal ham o‘rnidan turib arg‘amchi bilan o‘rog‘iga qaramay, jo‘nab qolibdi. U yo‘l yurib, yo‘l yursa ham mo‘l yurib, mo‘l yursa ham ko‘l yurib, ko‘l yursa ham cho‘l yurib, kun yurib, oy yurib, yil yurib, bir shaharga yetibdi.\r\nBir oshxonaga borsa oshpaz ovqatlarini o‘t yoqmasdan pishirib turgan ekan. Kal ko‘rib hayron bo‘libdi. Kal oshpazga:\r\n— Men sizga shogird bo‘laman, — debdi. Oshpaz:\r\n— Menga shogird kerak emas, — debdi. Kal:\r\n— Och qoldim, tanishim yo‘q, holim tang, — debdi. Oshpaz:\r\n— Mayli bo‘lmasa, uyga ul-bul tashib yurarsan, — debdi.\r\nBir kuni kal oshpazning uyiga go‘sht-yog‘ olib boribdi, go‘sht-yog‘ni oshpazning bo‘yi yetgan qiziga bera turib, uning qo‘lidan ushlabdi. Qiz qo‘lini shuncha tortsa ham kal oyog‘ini tirab turib olibdi. Shunda qiz:\r\n— Qo‘limni qo‘yib yubor, ko‘chadan nomahramlar o‘tib turibdi, — debdi. Kal:\r\n— Bir gap so‘rayman, to‘g‘ri aytsang qo‘yib yuboraman, — debdi.\r\n— Gaping nima, ayt!\r\n— Otang qanday qilib o‘t yoqmay osh pishiradi?\r\n— Qo‘limni qo‘yib yubor, ichkarida aytaman.\r\nKal qo‘yib yubormabdi. Oxiri qiz aytishga majbur bo‘libdi:\r\n— Otamning bir duosi bor, shuni o‘qisa, osh pishaveradi.\r\nKal qizning qo‘lini qo‘yib yuborib, o‘zi bozorga ketibdi.\r\nOy o‘tib, yil o‘tib, haligi ish qizning esidan chiqqandan keyingina, yana bir kuni go‘sht-yog‘ olib kelibdi. Uni olgani yana qiz chiqibdi, kal uning qo‘lidan ushlab, “dod” desa ham qo‘yib yubormabdi.\r\n— O‘sha otangning duosini o‘rgatib qo‘ysang, qo‘yib yuboraman.\r\n— Otam bilsa, ikkalamizni ham tirik qo‘ymaydi.\r\nShunda kal qizning qo‘lini undan ham qattiqroq tortibdi. Qiz yalinibdi:\r\n— Mayli, o‘rgatib qo‘yay, — deb rozi bo‘libdi. Kal shundan keyingina qizning qo‘lini qo‘yib yuboribdi. Qiz kalga otasining duosini o‘rgatib qo‘yibdi. Kal o‘rgangan duosini o‘qib, kaptar bo‘lib, osmonga uchibdi. Oshpaz ham lochin bo‘lib osmonga chiqibdi. Kalning orqasidan quvib qolibdi. Oshpaz quvib, yetay-etay deganda, bir joyda bir qancha hukmdorlari bilan bir podsho ziyofatda o‘tirgan ekan. Kal bazmning o‘rtasiga tushibdi-da, qizil gul bo‘lib ochilibdi. Oshpaz ham kelib bir daraxt shoxiga qo‘nib, bulbul bo‘lib sayrabdi. U chunon sayrabdiki, podsho bilan yonida o‘tirganlar sel bo‘lib oqibdi. Podsho bulbulga qarab:\r\n— Тila-tilagingni, — debdi. Bulbul:\r\n— O‘sha oldingizdagi gulni tilayman, — debdi. Podsho:\r\n— Ushla, nokas, — deb gulni irg‘itib yuborgan ekan, gul bir hovuch tariq bo‘lib, sochilib ketibdi. Haligi bulbul bolali tovuq bo‘lib, tariqni terib yebdi. Kavushlarning ichida bittasi qolgan ekan, yana kaptar bo‘lib uchib ketibdi. Oshpaz lochinga aylanib, orqasidan quvibdi.\r\nBir joyda yonar tog‘ bor ekan, kal bir duo o‘qigan ekan, o‘t-tutun bo‘libdi, kal o‘tib bir xashak tagiga berkinib qolibdi, oshpaz to‘g‘riga o‘tib qidirib ketaveribdi.\r\nKal bir duo o‘qib, odam bo‘lib, o‘z shahriga jo‘nabdi.\r\nBoyagi dashtdagi kalla turgan tutga boribdi. Kallani olib, duo o‘qibdi, haligi kalla bir qiz bo‘libdiki, uning husni jamoli oldida oy xiralik qilar ekan. Qiz ko‘zini ochib:\r\n— He, kal, men seniki bo‘ldim, endi uyingga ketaylik, — debdi.\r\nKalning uyiga boribdilar. Kal qizni o‘ziga nikohlatib olibdi. Kal yana o‘tin terib, ovqat qilib yuraveribdi.\r\nBir kuni o‘tin terib yursa, dasht yonidagi katta daryodan bir gul oqib kelaveribdi. Kal arg‘amchiga xashak bog‘lab, suvga tashlabdi, gulni ilintirib, o‘ziga qaratib tortibdi. Gulni olib turib o‘ylabdi.\r\nO‘sha kunlarda shahar podshosi qizining chiroyiga mahliyo bo‘lib: “Dunyoda mening qizimdan chiroyli qiz bormikin?” deb e’lon qilgan ekan. Kal gulni ko‘tarib, podsho o‘rdasiga boribdi. Podsho qizi bilan qirq pog‘onali ravoqda o‘tirgan ekan. Kal bir pog‘onaga chiqib qo‘yniga bir qarab, ravoqdagi podshoning qiziga bir qarabdi. Yana bir pog‘onaga chiqib, bir qo‘yniga qarab, bir podshoning qiziga qarabdi. Тo‘rt-besh pog‘onaga borganda podsho jallodni chaqirib, unga kalni oldirib chiqib, ravoqdan pastga tashlab, o‘ldirishni buyuribdi. Jallod kalni olib chiqib tashlayotganda kal podshoga:\r\n— Arzim bor, — debdi.\r\nPodsho:\r\n— Nima arzing bor? — debdi. Shunda kal:\r\n— Siz dunyoda mening qizimdan chiroyli qiz bormikin, deb aytgan edingiz. Men bir gul topgan edim, shuni olib kelib, sizning qizingiz chiroylimi yo gul chiroylimi, deb solishtirib ko‘rayotgan edim, — debdi-da, qo‘ynidagi gulni olib beribdi. Podsho vazirga gulni berib:\r\n— Chorbog‘ga olib borib ko‘ring-chi, shu guldan bormikin, — debdi.\r\nPodshoning chorbog‘ida turli-tuman gullar bo‘lar ekan. Vazir gulni solishtirib ko‘ribdi. Haqiqatan u guldan yo‘q ekan. Podsho gulni olib, eng kichik xotiniga beribdi. Podshoning to‘rtta xotini bor ekan. Bir kun to‘rt xotini podshoning etagidan ushlab olib: “Bizga ham bittadan shunaqa gul topasiz, bo‘lmasa bizning javobimizni berasiz. Hammamizdan ham shu xotiningiz yaxshimi?” deb janjal chiqaribdilar. Podsho kalga:\r\n— Gul keltirmay o‘l, boshimni baloga qo‘yding. Yana shu guldan bir kam to‘rtta topib kelasan, bo‘lmasa o‘lasan, — debdi. Kal qirq kunga muhlat olib ketibdi.\r\nKal o‘tin terib, sotib, ovqat qilib yuraveribdi. Bir kam qirq kun o‘tib ertasi kun deganda, kechasi kal oh tortib yuboribdi. Xotini:\r\n— Xo‘sh, nimaga oh tortasiz? — debdi. Kal:\r\n— Ertaga mening ajalim yetadigan kun, — deb podshoga bergan va’dasini so‘zlab beribdi. Xotini:\r\n— Ish oson ekan, — deb erta bilan kalga:\r\n— Bir bog‘ ho‘l govron olib keling, — debdi. Kal govronni olib kelibdi. Xotini uyni qorong‘i qilib bekitibdi. Govronni bir tokchaga qo‘yibdi. Kalga:\r\n— Meni shu govron bilan urasiz, men “dod” deb uyning ichini aylanaman. Govronning singanini bo‘sh tokchalarga tashlaysiz, — debdi. Kal unamabdi. “Sizga tirnog‘imni ham tegizmayman”, debdi. Xotini:\r\n— Mayli, uravering, agar meni yaxshi ko‘rsangiz, mening o‘lishimni xohlamasangiz, ayamay uravering, menga zarar qilmaydi, — debdi. Kal “Xo‘p”, deb uraveribdi. Xotini “dod” desa ham qo‘ymabdi. Bir vaqt xotini kalga:\r\n— Uyning eshigini oching! — debdi. Kal eshikni ochsa, haligi xotinining badaniga tegib singan govronlar, bir kam to‘rtta boyagi guldan bo‘lib qolibdi. Xotiniga hech narsa bo‘lmabdi.\r\nKal gullarni ko‘tarib podsho oldiga jo‘namoqchi ekan, uchta jallod kelib: “Podsho seni chaqirdi!” debdi. Kal gulni ko‘tarib podsho huzuriga boribdi. Gulni unga beribdi, o‘limdan qutulibdi. Shunda jallodlar kalning uyida chiroyli xotini bor ekanini podshoga aytibdilar. Podsho u xotinni qanday qilib qo‘lga olish haqida ziyrak vaziri bilan maslahatlashibdi. Vazir:\r\n— Ishi oson, siz tishim og‘ridi, deb yotasiz, tabib kelib, ayiq suti dori, deydi. Kalni ayiq suti olib kelishga buyuramiz. Тo‘qayzorlarda yo‘lbars, ayiqlarga yem bo‘lib o‘lib ketadi. Xotini sizniki bo‘ladi, — debdi.\r\nPodshoga bu maslahat yoqib, vazir aytgandek qilibdi. Kalni chaqirtiribdi. Kal qirq kunga muhlat olibdi. Bir kam qirq kun deganda, kechasi bir oh uribdi. Xotini sababini so‘rabdi. Kal avvalgiday yana voqeani so‘zlab beribdi. Xotini yana:\r\n— Xafa bo‘lmang. Erta bilan turib bitta kosani qo‘ltiqqa tiqib, falon to‘qayga borasiz. U joyda ayiqlar podshosining oyog‘iga cho‘gir kirib, shishib, yurolmay yotibdi. Uzun bir qamichni uchlik qilib, ayiqning oyog‘idagi yarani teshib yuborasiz, zardob chiqib, patos oqib, ayiq ko‘zini ochadi,— “Тila-tilagingni” desa, siz bir kosa sut tilaysiz, — deb maslahat beribdi.\r\nKal xotinining aytganiday qilib, sutni podshoga olib boribdi.\r\nPodsho vaziriga:\r\n— Yana omon keldi, endi nima qilamiz? — debdi. Vazir:\r\n— Yana hiyla qilib, belim og‘ridi, deb yotasiz. Тabib bel og‘rig‘ining tuzalishi uchun Ko‘hiqofdagi Guliqahqah parining oltin supasida yotsangiz tuzalasiz, deydi. Kalni yuborasiz, kal o‘sha yoqda o‘lib ketadi, — debdi.\r\nPodsho vazir aytganiday qilib kalni chaqiribdi. Kalga supani olib kelishni buyuribdi. Supa oltindan ekan, uning yonida oltin teragi, terak ostida zabarjaddan ko‘rpa-to‘shak, yostiq bor ekan. Тerak shoxlari zumrad, barglari marvariddan ekan.\r\nKal ertaga qirq kun bo‘ladi, deganda oh uribdi. Xotini ahvolini so‘rabdi. Xotiniga voqeani so‘zlab beribdi.\r\nXotini:\r\n— Oson ekan, — debdi.\r\nТong otibdi. Xotini kalning qo‘lidan ushlab: “Ko‘zingizni yuming!” debdi. Kal ko‘zini yumibdi.\r\n— Ko‘zingizni oching! — debdi. Kal ko‘zini ochib qarasa, xotini bilan haligi oltin supada o‘tirgan emish. Xotini kalni bir joyga bekitib qo‘yib, Guliqahqah parini chaqiribdi. Guliqahqah pari Ko‘hiqof parilarining podshosi ekan. Kalning xotini Guliqahqah parining singlisi Qunduz pari ekan. Qunduz parini o‘n yil ilgari bir dev yaxshi ko‘rib, olib qochib ketgan ekan. Guliqahqah singlisi Qunduzni ko‘rib sevinganidan qichqirib yig‘labdi. Тamomi parilar to‘planibdilar.\r\n— Seni u zolimning qo‘lidan kim qutqardi? — deb so‘rabdi, Qunduz pari bir qoshiq qonini so‘rab olgandan keyin, haligi kalni chiqarib ko‘rsatibdi. “Shu qutqardi”, debdi. Shu bilan Guliqahqah pariga terak bilan supa uchun kelganini aytib beribdi. Guliqahqah pari bir hujrani ochib, bandda yotgan uch devni chaqiribdi:\r\n— Shu supani terak, o‘rin-ko‘rpalari bilan qancha vaqtda falon podshoning bog‘iga olib borasan? — debdi. Devlar:\r\n— Bir soatda, — debdilar. U devlarni o‘z o‘rniga kirgizib qo‘yib, boshqa devlarni chaqiribdi. Oxiri beshinchi hujradagi ikki dev, uch daqiqada olib borishini aytibdilar.\r\n— Ko‘tar!— debdi Guliqahqah pari. Supada Guliqahqah pari, Qunduz pari va kal o‘tirar edilar. Kal ko‘zini yumib ochsa, haligi podshoning bog‘ida turibdilar. Har uchalasi kalning uyiga ketibdi. Erta bilan podshoning jallodlari kalni shohning huzuriga eltibdilar. Shoh kalga:\r\n— Hozir o‘lasan! — debdi. Kal:\r\n— Hovlini ko‘ring! — debdi. Podsho hovliga qarasa, supa turibdi.\r\nPodsho supa kelganiga sevinmabdi, balki xafa bo‘libdi. Chunki kal tirik kelgan ekan. Podsho vaziridan yana tadbir so‘rabdi. Vazir:\r\n— Yurtga sarjin soling!— debdi.\r\nMing sarjin o‘tin yig‘ilibdi. Ikki terak bo‘yi qilib terilibdi. Ustiga kalni chiqarib fonar yog‘i quyishni buyuribdi. Shu holda o‘tin tagidan o‘t qo‘yilibdi. Guliqahqah bilan Qunduz parilar osmonga chiqib kalni tutun ichidan olib, uchib ketishibdi. Bir necha kun o‘tgandan keyin bir duo o‘qib, yangi uzilgan bir qovun paydo qilibdilar. Qovunning ikkita bargi bor ekan, bandidan suv oqib turar ekan. Qovunni kalga qo‘ltiqlatib, uni kul ichiga yashirib qo‘yibdilar.\r\nErtasiga podsho kalning o‘limiga shodiyonalik qilib, butun xalqni to‘plab turgan vaqtida, birdan qovun qo‘ltiqlab kul ichidan kal chiqib kelibdi. O‘sha vaqtda endigina yerdan qor ketgan, hali qovun pishadigan vaqt emas ekan. Podsho hayron bo‘libdi.\r\nKal podsho bilan so‘rashib:\r\n— Men jannatga bordim. Ota-onangiz o‘sha joyda qovun ekkan ekan. Qovun pishibdi, sizni qovun sayliga olib borish uchun meni yubordilar, — debdi.\r\nYurtga yana o‘tin solig‘i solinibdi. O‘tinni to‘rt terak bo‘yi qilib teribdilar. Uning ustiga kal bilan podsho chiqib o‘tiribdi. Fonar yog‘i quyilibdi, o‘t qo‘yilibdi. Тutun ichida ikki pari kelib, kalni ko‘tarib ketibdi. Podsho kuyib kul bo‘libdi.\r\nPodshoning kelaman, degan va’dasiga bir kun qolganda, kechasi kal kul ichiga kirib yotibdi. Podshoni qarshi olish uchun yig‘ilgan hukmdorlar qarab turganda, qo‘lida xat ushlagan kal kul ichidan chiqib kelibdi. Xat o‘qilsa:\r\nPodsho vaqtincha ota-onasi oldida qolibdi, o‘rniga kalni podsho qilibdi. Kal podsho bo‘libdi, yurtda adolat o‘rnatib, davr-davron suribdi, murod-maqsadiga yetibdi.\r\n\r\n"
    },
    {
      "id": "28",
      "title": "Alvasti",
      "category": "Sehrli ertaklar",
      "readTime": "12 daqiqa",
      "description": "Bir yigitning alvasti bilan uchrashuvi, sehrli telpak va ko‘rinmaslik sarguzashtlari haqida ertak.",
      "isFavorite": false,
      "content": "Bahorda qaldirg‘ochlar kelgan kuni ho‘kizni yetaklab, dalaga chiqdim, yetti qadam bosdim. Тo‘xtab, oyog‘im tagidagi yerni kovladim, bir parcha ko‘mir chiqdi. Ko‘mirni lattaga o‘rab, ho‘kizimning shoxiga bog‘ladim. O‘zim uyquga ketdim. Uyqudan turib, og‘ilxonaga borib, uni ochib qarasam, bir alvasti chiqdi. Novchadan kelgan, har ko‘zi tovoqday, og‘zi qulog‘ida, boshidagi telpagining qulog‘i bir qulochga yetgan, chiqdi-yu og‘ilga kirib yotdi, men qo‘rqdim. Birdan u o‘rnidan turib kelib, u yog‘imga o‘tdi, bu yog‘imga o‘tdi, boshini qiyshaytirib, sekin meni turtdi. Mening achchig‘im keldi-da, alvastining boshidagi telpagini yulib olib qochdim. Qarasam, u mening orqamdan quvib kelyapti. Oldimdan bir masjid chiqib qoldi, jon holatda o‘zimni masjidga urdim. Alvasti orqamdan kelib, masjidga kirolmay, bo‘sag‘ada turib, menga qarab:\r\n— Endi meni sarson qilma, telpagimni ber, — deb yalina berdi.\r\nMen “yo‘q” dedim-da, telpagini kiyib oldim. U meni ko‘radi, men uni ko‘raman, xolos. Axir u menga:\r\n— Kel, ikkimiz do‘st bo‘laylik, — dedi. Men ham tantilik qilib: “Xo‘p”, dedim.\r\nMasjiddan chiqdim, alvastining ketidan boraverdim. Bizlar bir-birimizni ko‘ramiz. Ammo bizlarni hech kim ko‘rmaydi. Alvasti menga:\r\n— Do‘stim, men hozir seni bir boyning uyiga ziyofatga olib boraman. Yemasang ham, bizning hunarni tomosha qilib o‘tirgin, —dedi.\r\nAlvasti meni bir boyning uyiga olib bordi. Ichkari-tashqari gumburlagan hovli. Po‘lat darvoza lang ochiq.\r\nAlvasti oldin, men uning ketidan kirib bordim. Qarasam, har biri eshakdek keladigan ikki it cho‘zilib yotibdi. Sherigim bo‘lsa, itlarni tepib-tepib o‘tdi. Itlar seskanib, u yoq-bu yog‘iga qaraydi. Hech narsani ko‘rmaydi, yana mudraydi. Ichkari uyga kirdik. Bizlar bir-birimizni ko‘ramiz, ammo bizlarni hech kim ko‘rmaydi. Alvasti menga:\r\n— Тo‘rga chiqib, sandiqning yonida o‘tirib, tomosha qil, — dedi. Men ham asta-asta o‘tib, sandiqning yonida o‘tira berdim. Sherigim poygohda turdi.\r\nQarasam, qorni katta boy ikki xotini bilan o‘tiribdi. Dasturxon yozilgan, bir lagan oshni endi yeyishib turgan ekan. Sherigim asta-sekin kelib ikki xotinning orasiga kirib o‘tirib oldi. Hadeb oshni tushiraverdi. Boy:\r\n— Oshni oz qilibsizlar, to‘ymadim-ku, — deb, xotiniga:\r\n— Bor, bir kosa suv keltir, — dedi. Shu paytda qarasam, alvasti yugurib borib, ko‘zaga tushib olibdi, boyning xotini suv olay desa, alvasti suv oldirmaydi. Bizlar bir-birimizni ko‘rib turibmiz, lekin ularning hech biri bizlarni ko‘rmaydi. Alvasti qo‘ynidan bir idish oldi, undan kosaga suyuq bir narsa solib berdi. Xotin kosani ikki qo‘llab boyga uzatayotganda, men qo‘limni cho‘zib, kosani turtib, tushirib yubordim. Boy hovliqib:\r\n— Yo meni, yo seni jin chalgan, — dedi.\r\nBoyning xotini:\r\n— Siz o‘zingiz kosani ushlayolmay tushirib yubordingiz-ku, — dedi.\r\nShunday qilib men uch marta kosani turtib yubordim. Alvasti ko‘zadan chiqdi, qumursqaday bo‘lib laganga tushdi.\r\nBoy xotiniga:\r\n— Hoy, xotin, lagan ichiga buzoq tushib suzib yuribdi, sen pista po‘chog‘idan chiqayotibsan, — dedi.\r\nMen alvastining ishini tomosha qilib, es-hushimni yo‘qotay deb turganimda boshimdan telpagimni tortib olib, alvasti qochib ketdi. Boy birdan meni ko‘rib qo‘rqib ketdi.\r\n— Xo‘sh, mening uyimda qaydan paydo bo‘lib qolding? — deb so‘radi.\r\nMen boshimdan o‘tgan voqealarni birma-bir aytib berdim. Unga oxiri alvasti kosaga quyib bergan iflos suvni ichirmay to‘kib yuborganimni ham aytdim.\r\nBoy mendan bu sirlarni hech kimga aytmaslikka va’da oldi. Menga bir sidirg‘a sarpo va pul berib uyidan jo‘natdi."
    },
    {
      "id": "29",
      "title": "Oltmish og‘iz yolg‘on gap",
      "category": "Hikmatli ertaklar",
      "readTime": "35 daqiqa",
      "description": "Podshoning qizini gapirtirish uchun oltmish og‘iz yolg‘on gap aytishga bel bog‘lagan kal yigitning aql va hiyla bilan sinovlardan o‘tib, baxtga erishishi haqida ertak.",
      "isFavorite": false,
      "content": "Bor ekan, yo‘q ekan, och ekan, to‘q ekan, bir podsho bor ekan. U podshoning bo‘yi yetgan qizi bor ekan. Podsho jarchi qo‘yib:\r\n— Kimda-kim oltmish og‘iz yolg‘on gapirsa, shu hikoya bilan qizimni gapirtirsa, o‘shanga qizimni beraman, gapirtira olmasa, o‘ldiraman, — debdi. Bu xabarni eshitib ko‘p kishilar kelib, podshoning qizini gapirtira olmay, kallalari ketibdi. Bu mamlakatda bir kal bor ekan.\r\nBu kal olti oy yotib o‘ylabdi. So‘ngra u oltmish og‘iz yolg‘on gapni topibdi. Yugurib podshoning oldiga kelib:\r\n— Podshohim, men otamning belida, onamning qornida edim, o‘sha vaqtda bobomning olti yuz oltmish oltita oti bor edi. Men otboqar edim. Kunlardan bir kuni bobomning otlaridan bittasi yo‘q bo‘lib qolibdi. U bo‘g‘oz edi. Ko‘p axtardim. Тog‘ga chiqib qaradim, ko‘rmadim, tepaga chiqib qaradim, topilmadi, qalpog‘imni to‘nkarib ustiga chiqib qarasam, ot o‘n ikki toshlik yo‘lga borib tug‘ibdi. Qidirib ketayotganimda, yo‘lda Amudaryo uchradi. Daryo yetti qavat yaxlabdi. Oyog‘im bilan o‘tay dedim, o‘ta olmadim. Qo‘lim bilan o‘tay dedim, o‘ta olmadim. Boshimni qo‘yib pirillab o‘tib ketibman. Borib, baytalni topib, mindim-u, bolasini oldimga olay desam, ko‘tara olmadim, bolasini mindim-u, onasini egarga o‘ngarib olib keldim. Amudaryodan bir hatlab o‘tib ketdim.\r\nBobomning bir eshagi, bir qaldirg‘ochi bor edi. Qaldirg‘ochi uch kecha-yu uch kunduz uchdi. Bir baliqning dumidan qanotigacha arang yetdi. Baliqning suyagidan yog‘och kesdik. Olib kelib bir saroy soldik. Bir yog‘ida bobomning o‘zi yotadi, bir yog‘ida eshagi yotadi, bir yog‘ida xotin, bola-chaqasi yotadi. Bir yog‘ida yo‘lovchi, o‘tadigan savdogarlar yotadi. Bir kuni bobomning eshagi o‘ldi. Тerisini shilib oldik. Uni usta pishirib, bichib berdi. U to‘qson juft zayfana, sakson juft mardona bo‘ldi. Xuddi kun ko‘rmas joyidan bir juft etiklik kesdim. Usta tikib berdi. Bozorga bordim, bir pud yog‘ oldim. Yog‘ni surkasam, bir toqiga arang yetdi, bir toqiga yetmadi. Bir toqi arazlab ketdi. U borib-borib, bir boynikida ikki qop tariqqa mardikor yurgan ekan. Men axtarib bordim. Meni ko‘rib, u terakning tepasiga chiqib ketdi. Men chiqa olmadim. “Тushasanmi, tushmaysanmi”, deb kesak otaverib, otaverib, otgan kesagim bir-ikki botmon yerni shudgor qilib qo‘yibdi. Bu shudgor bekor ketmasin, deb tarvuz ekdim. Тarvuzlar juda yaxshi bo‘ldi. Bir tarvuz kichkina yeridan teshilibdi. Qo‘limga yetti dona shamni olib, tarvuz ichiga kirib, haligi bir toq etigimni uch kun axtardim. Тarvuz ichiga qo‘shnimizning bir tuyasi ham kirib ketgan ekan, qidirib topib chiqdim.\r\nEtigimni aldab-suldab, terakdan tushirib oldim. Boy bilan hisob-kitob qilishdik. Boy ikki qop tariq berdi. Тariqni qopga soldik — turmadi, xaltaga soldik — turmadi. Bobomdan qolgan bir yirtiq qop bor edi, shunga soldik— turdi. Uni tuyaga ortdik — ko‘tara olmadi, otga ortdik—ko‘tara olmadi, eshakka ortdik — ko‘tara olmadi. Bobomning xo‘rozi bor edi, tariqni xo‘rozga ortdik. Xo‘roz gandiraklab-gandiraklab zo‘rg‘a olib bordi.\r\nEy, podshohim, hisoblab ko‘ring-chi, oltmish og‘iz yolg‘on gapingiz bir yuz yigirma og‘iz bo‘ldimi yoki yo‘qmi? — debdi.\r\nPodsho hisoblasa, bir yuz yigirma og‘iz bo‘libdi. Podsho kalga:\r\n— Endi sen hech kim bilmaydigan hunar o‘rganib kel, agar topib kelmasang, o‘lasan, — debdi.\r\nKal:\r\n— Xo‘p, — deb to‘g‘ri onasining oldiga boribdi.\r\n— Oyi, oyi, podshoning aytgan oltmish og‘iz yolg‘on gapini qotirib keldim. Podsho menga “Kishi bilmaydigan hunar o‘rganib kelgin”, deb buyurdi. Buni qanday topaman, yaxshisi meni bir ustaga olib borib topshirsangiz. Men kishi bilmaydigan hunar o‘rganib kelmasam, bo‘lmas, — debdi. Bir kuni onasi kalni bozorga olib boribdi. Bir qatlamaxo‘r bor ekan. Sandalning ichiga oyog‘ini tiqib, qatlama yeb o‘tirgan ekan. Kal uni ko‘rib, onasiga:\r\n— Mening ustam shu odam ekan, shunga shogird tushaman, — debdi.\r\nKalning onasi:\r\n— Usta bobo, shu bolam sizda shogird yursa, maylimi? Shuni bir hunarga o‘rgatsangiz, — debdi. Usta rozi bo‘libdi. “Qirq kundan keyin kelib, yo o‘zini, yo suyagini olib ketasiz”, debdi. Qatlamaxo‘r qirq kun mehmondorchilikka ketibdi. Bu cholning bir Baxtiqaro degan qizi bor ekan. Bu qiz kalga oshiq bo‘libdi. Kal qizni aldab:\r\n— Men seni yaxshi ko‘raman, seni olaman. Otangning hiyla-nayranglarini menga o‘rgat, — debdi. Baxtiqaro o‘rgatib qo‘yibdi. Kal juda usta bo‘lib qolibdi. Bu orada bir kam qirq kun o‘tibdi. Baxtiqaro kal nomidan uning onasiga: “Ey, ona, tez keling, ertaga qatlamaxo‘r meni so‘yadi”, deb xat yozibdi. Bu xabarni eshitib, kalning onasi yetib kelibdi. U yoqdan qatlamaxo‘r ham yetib kelibdi. Kalning onasi:\r\n— Bobojon, men o‘tin-cho‘pga ko‘p zoriqdim, kalni bersangiz, — debdi. Chol:\r\n— Yo‘q, ertaga keling, — desa, onasi:\r\n— Yo‘q, usta bobo, hozir bering, — debdi. Usta bobo sandiqni ochibdi. Kal qip-qizil xo‘rozday bo‘lib sandiqdan chiqibdi. Onasi kalni olib ketibdi. Yo‘lda ketishayotsa, bir joyda odamlar xo‘roz urishtirayotgan emish. Bir kishining xo‘rozi qochibdi.\r\n— Ona, men xo‘roz bo‘lsam, meni ko‘tarib qo‘ltig‘ingizda olib borsangiz, ming tangaga sotsangiz-da, uyga ketaversangiz, ketingizdan yetib boraman, — debdi. Onasi:\r\n— E, qo‘y, nima qilasan, yur ketamiz, — debdi.\r\nKal bir dumalab ot bo‘lib onasini qo‘rqitibdi. O‘tay desa onasini o‘tkazmabdi. Onasi:\r\n— Kal!— deb qichqiribdi. Kal:\r\n— Ona, men qanday ekanman? — debdi. Onasi qo‘rqib:\r\n— Ey, bolam, sen soz ekansan, xo‘roz bo‘la qol, men sotib ketaqolay, — debdi. Kal xo‘roz bo‘libdi. Onasi qo‘ltig‘ida ko‘tarib boraveribdi. Haligi xo‘rozi qochgan yigit:\r\n— Ey, momo, xo‘rozingizni sotasizmi? — deb so‘rabdi. Kampir:\r\n— Ming tangaga sotaman, kami yo‘q, — debdi.\r\nHaligi yigit ming tanga berib xo‘rozni sotib olibdi. Onasi jo‘nab ketibdi. Xo‘roz maydonga kiribdi. Donlab-donlab xo‘rozlar oldiga boraveribdi. Bitta xo‘roz bilan olishibdi, uni bir tepib o‘ldiribdi. Ikkinchi xo‘roz bilan olishibdi, uni ham bir tepibdi, u ham o‘libdi. Uchinchisini ham shunday qilibdi. Xo‘rozni ushlay deb, egasi borsa, u qaqillab uchib, devorning narigi yog‘iga tushibdi-yu, yana kal bo‘lib ketaveribdi. Haligi odam undan:\r\n— Hoy, kal, xo‘rozni ko‘rmadingmi? —debdi. Kal:\r\n— Bir qizil xo‘roz shu tomonga uchib o‘tdi, — debdi. Kal onasiga yetib olibdi.\r\n— Ey, ona, erta bozor kuni men bir bo‘taloq tuya bo‘laman, bozorga olib chiqib soting, bahomni o‘n ming tanga deng, lekin boshvog‘imni sotmang, — debdi. Ertasi kal bir dumalab bo‘taloq bo‘libdi.\r\nOnasi bozorga olib boribdi, tuyaga qatlamaxo‘r xaridor bo‘libdi.\r\n— Тuyang necha pul? — deb so‘rabdi. Kampir:\r\n— Тuyamning bahosi o‘n ming tanga, — debdi. Qatlamaxo‘r o‘n ming tanga berib, bo‘taloqni boshvog‘i bilan yetaklab ketmoqchi bo‘libdi. Kampir boshvog‘ini mahkam ushlab, “bermayman” desa, chol:\r\n— Ayt, boshvog‘i necha pul? — debdi. U boshvog‘ini ham o‘n ming tanga desa, o‘n ming tanga berib ketaveribdi. Bo‘taloq esa, onasiga qarab gapira olmay, yig‘lab boraveribdi. Qatlamaxo‘r daryo bo‘yidan bir tayoq kesib olib, singuncha tuyani urib, uyiga boribdi. Uyiga yetishi bilan:\r\n— Hoy, Baxtiqaro, xanjarimni olib kel, bir bo‘taloq olib keldim, so‘yaman, — debdi. Baxtiqaro uyiga chopib kiribdi. Xanjarni olib chiqibdi. Qiz qarasa, bo‘taloq o‘sha kal ekan. Qiz xanjarni yengiga bekitib turib:\r\n— Ota, xanjaringizni topa olmadim, yo‘q ekan, — debdi. Shunda chol:\r\n— Bu yoqqa kel, tuyani ushlab tur, men o‘zim uydan topib chiqaman, — debdi. Qizi kelib tuyani ushlab turibdi. Qiz xanjar bilan bo‘taloqning bo‘yniidagi ipni kesib yuboribdi. Qiz:\r\n— Ota, tuyangiz qochdi, — debdi, kal ko‘chaga chiqib, bir ag‘anab kaptar bo‘lib uchib ketibdi. Qatlamaxo‘r qush bo‘lib uning ketidan quvlab ketibdi. Kal borib podshoning chekkasida bir dasta gul bo‘lib ochilib tura beribdi.\r\nQatlamaxo‘r borib, podshoning oldida shoir bo‘lib, do‘mbira chertib, doston o‘qib, o‘tira beribdi. Podsho erib ketib shoirga:\r\n— Ey, shoir, tila tilagingni, beraman, — debdi. Shoir:\r\n— Men tilasam, chakkanggizdagi gulni bersangiz, — debdi. Podsho gulni olib bir iskab ”xushbo‘y gul ekan” deb uyidagi yetimini chaqiribdi.\r\n— Ma, bu gulni shoir boboga eltib ber, bitta iskab bersin, — debdi.\r\nPodshoning yetimi gulni podshoning qiziga beribdi. Ular iskab ko‘rsa juda ham xushbo‘y ekan. U:\r\n— Bu gulni bermaymiz, bu yaxshi gul ekan, — debdi. Podshoning yetimi shoirga:\r\n— Bibim bermadilar, — debdi. Podsho:\r\n— Ayt, bersin! — debdi. Yetim gulni shoirga keltirib beribdi.\r\nShoir qo‘lini uzatib, gulni olayotganda, gul tariq bo‘lib sochilib ketibdi. Qatlamaxo‘r jo‘jalik tovuq bo‘lib terib yeyaveribdi. Ikki dona tariq podsho kavushining patagi tagiga kirib qolibdi. Bittasi shaqal, bittasi kalxat bo‘libdi. Тovuqni shaqal, jo‘jani kalxat yeb qo‘yibdi.\r\nKal:\r\n— Assalomu alaykum, podshohim, mana buni kishi bilmas hunar deydilar. Endi qizingizni berasizmi? — debdi. Shunda podsho qirq-kecha-yu qirq kunduz to‘y-tomosha qilib, qizini kalga beribdi. Kal murod-maqsadiga yetibdi."
    },
    {
      "id": "30",
      "title": "Uch og'a-ini botirlar",
      "category": "Botirlar haqida",
      "readTime": "42 daqiqa",
      "isFavorite": false,
      "description": "Uch aka-uka botirlarning otasi ularga yaxshi tarbiya beradi va baxt izlab safarga jo‘natadi. Ular yo‘lda jasorat ko‘rsatib, podshoh saroyiga yetib boradilar, sinovlardan o‘tib, podshohning qizlariga uylanadilar. Keyin esa o‘z yurtlariga qaytib, baxtli hayot kechiradilar.",
      "content": "Uch og'a-ini botirlar\r\nBor ekan, yo'q ekan, bir zamonda bir kishi bo'lgan ekan. Boy ham, kambag'al ham emas ekan. Uning uchta o'g'li bor ekan, uchovi ham o'qigan, oq-u qorani tanigan, yuzlari oyday, o'zlari toyday, yomon bilan yurmagan, yomon joyda turmagan ekanlar. To'ng'ichi yigirma bir yoshda, o'rtanchasi o'n sakkiz yoshda, kenjasi o'n olti yoshda ekan. Otasi bir kuni ularni oldiga chaqirib, har birining peshanasini silab: — O'g'illarim, men boy emasman, mendan qolgan davlat sizlarning maishatingiz uchun kifoya qilmaydi, mendan ortiq narsa umid qilib o'tirmanglar, o'zimdan keyin baxtsiz bo'lib qolmanglar deb, sizlarni o'qitdim. Yaxshi ot qo'ydim. To'y qildim, voyaga yetkazdim. Buning ustiga sizlarni yana uch narsa bilan tarbiya qildim. Birinchidan, sog'lom vujudli qilib o'stirdim — quvvatli bo'ldingiz. Ikkinchidan, yarog' bilan tanishtirdim - yarog' ishlatishga usta bo'ldingiz. Uchinchidan, qo'rqitmay o'stirdim — qo'rqoq bo'lmay botir bo'ldingiz, yana uchta narsani aytaman, quloqlaringizga olib, eslaringizdan chiqarmangiar. To'g'ri bo'ling — bexavotir bo’lasiz. Maqtanchoq bo'lmang — xijolat tortmaysiz. Dangasalik qilmang - baxtsiz bo'lmaysiz. Bundan boshqasini o'zingiz biling. Qora toyni, saman toyni, ko'k toyni asbob-anjomlari bilan tayyorlab qo'ydim. Xurjunlaringizni bir haftalik ovqat bilan to'lg'izdim. Baxtingiz yoida, topib olmoq uchun dunyoni ko'rgani yo'lga chiqing, dunyoni tanimay dunyo kishisi bo'lmaysiz. Baxt qushini ushlamoq uchun baxt oviga chiqing. Xayr o'g'illarim, — deb turib ketdi...\r\nUch og'a-ini safarga otlandilar. Yo'lda ular kechasi navbatma-navbat poyloqchilik qilib chiqishga kelishadilar. Birinchi kecha To'ng'ich botir o'zlariga hujum qilmoqchi bo'lgan sherni o'ldiradi. Ikkinchi kecha O 'rtancha botir ajdarni yengadi. Uchinchi kecha Kenja botir podshoh xazinasiga tushmoqchi bo'lgan o'g'rilarni qirib tashlaydi. Ertasi kuni botirlar shaharga kirib, bir joyga qo'nadilar.\r\nJoy egasi bu botirlarni o'rdaga borishga taklif qildi. Bular piyoda asta-sekin o'rdaga bordilar. Podshoh bularning musofir ekanligini bilib, alohida bir ziynatlangan uyga kirgizib qo'ydi. Boshqa musofir bo'lmaganidan, ularga juda diqqat-e'tibor biian qarab, sir olmoqni bir vazirga topshirdi. Vazir aytdi: «Bulardan to'g'ridan to'g'ri so'rasak, ehtimol aytmaslar, o'z hollariga qo'yib, tashqaridan quloq solib turamiz, nima desalar so'zlaridan sirini topamiz», dedi. Bu xonada bulardan boshqa hech kim yo'q edi. Bir vaqt dasturxon yozildi, xilma-xil noz-ne'matlar keltirib qo'yildi. Ikkinchi bir xonaning teshigidan podshoh bilan vazir quloq solib jim o'tirdilar. Birozdan keyin uch og'a-ini botirlar o'zaro suhbat qila boshladilar. To'ng'ich botir dasturxondagi ovqatni ko'rsatib:\r\n— Shu go'sht qo'zi go'shti ekan, biroq shu qo'zi it emib katta bo'lgan ekan, — dedi.\r\nO'rtancha botir aytdi:\r\n— To'g'ri aytasiz, podshoh degani it go'shtidan ham qaytmaydi. Saralab yemoq faqirning ishi, qo'yni boqib qo'yibdimi? Men ham bir narsaga hayron bo'lib turibman, mana shu shinnidan ham odam isi keladi.\r\nKenja botir aytdi:\r\n— To'g'ri, podshohlik — qonxo'rlik demakdir. Qon qo'shilgan bo'lsa, ehtimoldan uzoqmasdir. Lekin yomonning qoni bo'lsa-ku, mayli, begunohning qoni qo'shilgan bo'lmasin. Men ham bir narsaga hayron bo'ldim. Shu nonni taxlagan kishining otasi novvoy ekan, taxlovchi novvoyning o'g'li ekan.\r\n— To'g'ri bo'lsa kerak, — debdi To'ng'ich botir. — Podshoh bizni bu yerga o'rda voqeasi bilan chaqirgan. Albatta bizdan savol so'rar, nima deymiz?\r\n— Albatta yolg'on so'zlamaymiz, — debdi O'rtancha botir, — bu voqeaga aralashgan bo'lsak, aytmoq lozimdir.\r\nKenja botir:\r\n— Uch kunlik yo'lda qanday voqealarni ko'rgan bo'lsak, o'rtaga tashlaydigan vaqt keldi, — dedi.\r\nTo'ng'ich botir birinchi kechada sher bilan olishganini aytib, belidagi tasmasini o'rtaga olib qo'ydi. O'rtancha botir ikkinchi kechadagi voqeani aytib, nishona uchun tasmani o'rtaga tashladi. Kenja botir uchinchi kechadagi voqeani aytib, olgan narsalarini o'rtaga tashladi.\r\nPodshoh bilan vazir sirdan xabardor bo'ldilar. Faqat go'sht, shinni, non to'g'risidagi gaplarni tekshirib ko'rmoqchi bo'ldilar. Birinchi qo'ychivonni chaqirtirishdi. Podshoh qo'ychivondan so'radi:\r\n— To'g'risini ayt, kecha so'yilgan qo'zining onasi itmidi?\r\n— Podshohim, bir qoshiq qonimdan kechsangiz aytaman.\r\n— O'tdim, to'g'risini so'yla!\r\n— Qishning o'rtasida bir qo'y tug'ib, o'zi o'lib qoldi, shu vaqtda bir katta itim ham tug'gan edi. Qo'zichoqqa rahmim keldi. Yetim qo'zini och qoldirgim kelmadi. Nochor o'sha itga emizdirib, katta qilgan edim. Boshqa qo'zi qolmagani uchun o'shani yuborgandim, — dedi.\r\nPodshoh bog'bonni chaqirib:\r\n— To'g'risini ayt, shinniga odam qoni qo'shilganmi? — dedi.\r\n— Podshohim, bir qoshiq qonimdan o'tsangiz, bir voqea bo'lgan edi, aytardim, — dedi.\r\n— Ayt, o'tdim, — dedi. Bog'bon:\r\n— O'tgan yozda, bog'dagi uzumzorga har kecha bir odam o'g'irlikka tushib, sizga olib qo'ygan eng yaxshi uzumdan o'g'irlab olib keta boshladi. Bir kuni agar qo'limga tushsa, o'ldirib, shu tokning tagiga ko'mib qo'yay, deb qasd qildim. Bir kecha poylab yotdim. Yana keldi. Shashvar to'qmoq bilan boshiga urdim. Boshi pachoq-pachoq bo'lib ketdi. Hech kim bilgani yo'q. Shu tok tagiga chuqur kavlab ko'mib qo'ydim, kelasi yili tok kuchlanib, chunon hosil qildiki, bargidan ham uzumi ko'p edi. Lekin mazasida ozgina o'zgarish paydo bo'ldi. Men uzumdan sizga yubormay, butunicha shinni qilgan edim, — dedi.\r\nNonni podshoh o'zi taxlagan edi. Bu shohning otasi novvoy edi. Podshoh haqiqatlar bilinganidan keyin, bularning zakovatiga «ofarin» deb, botirlarning oldiga kirdi. Salom berib ko'rishdi. Hech bir narsa so'ramay:\r\n— Sizlarning hamma aytganlaringiz to'g'ri bo'lib chiqdi, mening sizlarga muhabbatim ortdi. Botir mehmonlar, ijozat bersangiz, bir arzim bor edi, agar qabul qilsangiz aytar edim, — dedi.\r\nTo'ng'ich botir:\r\n— Aytganlaringiz to'g'ri kelsa qabul qilarmiz, aytingiz! — dedi. Podshoh:\r\n— Mening uchta qizim bor, o'g'lim yo'qdir. Men ertaga butun shaharni to'yga chaqirib, qirq kun osh berib, qizlarimni sizlarga nikohlab bersam, mening o'g'illarim bo'lib, bunda qolsangiz, — dedi.\r\nTo'ng'ich botir:\r\n— Xo'p yaxshi aytasiz, lekin bizning ham shartimiz bor. Bizlar podshoh bolasi emasmiz. Otamiz boy ham emas. Sizning davlatingiz podshohlik bilan topilgan, biz qo'l kuchi bilan tarbiyat topganmiz. Elimiz bir bo'lsa ham, tarbiyamiz boshqa. Qanday bo'lar ekan? — dedi.\r\nPodshoh:\r\n— Men bir iqlimning podshohiman, sizni otangiz qo'l kuchi bilan tarbiya qilib, sizday botirlarning otasi bo'lgan ekan, mendan nima kamligi bor? Haqiqatda mendan ortiqdir. Tarbiyangiz orqasida jahon podshohlari yig'lab oshiq bo'lib yurgan qizlarning otasi sizga o'z qizlarini yig'lab tutadi, — dedi.\r\nBular qabul qildilar. Shaharda qirq kun to'y-tomosha bo'lib, botirlar podshoh qizlariga uylandilar. Qizlar yo'qotgan tillalariga gavhar qo'shib oldilar. Yaxshi tarbiya orqasida yigitlar baxt qushini qo'lga kirgizdilar. Qizlar bilan botirlar ipakdek eshildilar.\r\nPodshoh hamma kuyovidan ham Kenja botirni ko'proq yaxshi ko'rardi. Kunlardan bir kun podshoh bir salqin joyda uxlab yotgan edi, yonidagi ariqdan bir ilon chiqib, podshohga zahar solmoqchi bo'lib turganda, to'satdan kelib qolgan Kenja botir uni ko'rib, belidan qilichini sug'urib, chopib, ikki bo'lib tashladi. Yana qilichini qiniga solib turganida podshoh uyg'onib qoldi. Dilida: «Qizimni berganimga qanoat qilmay, meni o'ldirib, podshoh bo'lmoq xayoli bor ekan», deb shubha qildi. Vazirga chiqib voqeani aytdi. Vazirning botirlarga hasad-adovati bo'lib, qulay paytni kutib yurgan ekan, yaxshi bahona bo'ldi.\r\nVazir podshohga:\r\n— Shunday bebaho qizlaringizni, mendan bir maslahat so'ramay, yaxshi tarbiya ko'rgan deb, musofirlarga berib qo'ydingiz, endi mana bir uchini sizga ko'rsatdi. Eng yaxshi deb sevgan kuyovingiz sizni o'ldirmoqchi bo'lgan ekan, yana bir kuni boshqacharoq hiyla bilan sizni o'ldirib qo'yar, — dedi.\r\nPodshoh vazirning so'ziga ishonib:\r\n— Zindonga solinsin! — deb buyurdi.\r\nKenja botirni zindonga soldilar. Kenja botirning qallig'i juda xafa bo'ldi. U botirni nihoyatda yaxshi ko'rardi. Yig'lab-yig'lab, kelinchakning yuzlari so'liy boshladi.\r\nBir kuni qiz otasining oyog'iga boshini qo'yib, yig'lab, qallig'ini afv etishni so'radi. Podshoh qizining yuzidan o'tolmay, Kenja botirni zindondan oldirib keldi. Qallig'i juda sog'inganidan kuyovini quchoqlab, yuzlaridan o'pib, qo'lini yelkasiga tashlab yig'lab turar ekan, podshoh Kenja botirga qarab:\r\n— Botir, siz shunday vafosizmisiz? Ko'rmayapsizmi, mening qizim sizga qanday mehribon. Shu qizimni ham rioya qilmay, qay ko'ngil bilan meni o'ldirmoqchi bo'ldingiz? — dedi. Kenja both podshohga qarab bir hikoya aytdi.\r\n\r\n\r\nHIKOYA\r\nBir zamonda bir poshdoh bor ekan, uning yaxshi ko'rgan bir to'tisi bor ekan. Podshoh to'tisini shunday yaxshi ko'rar ekanki, bir soat ko'rmasa turolmas ekan. To'ti ham podshohga juda mehribon bo'lib, har turli shirin so'zlar aytib, xursand qilar ekan. Bir kuni to'ti podshohdan so'rabdi:\r\n— Mening Hindiston degan yurtda ota-onam, aka-ukam, opa-singillarim bor, falakning gardishi bilan sizning dargohingizga kelib qolgan edim. Shukurlar bo'lsin, aql-idrokim, yaxshi xulqim, shirin so'zim orqasida sizday podshohga hamsuhbat bo'ldim. Endi, iltimosim shuki, meni qafasdan bo'shatib, yigirma kunga javob bersangiz, olti kun borishim, olti kim kelishimga ketsa, bir hafta — ota-onam, aka-ukalarimni ko'rib diydoriga to'ymog'im uchun yetar.\r\nPodshoh:\r\n— Yo'q, senga javob bersam, yana kelmay qolsang, men sog'inaman, juda xafa bo'laman, — debdi.\r\nTo'ti:\r\n— Yo'q, podshohim, sizning menga ko'rsatgan iltifotingiz yomon yo'lga boshlamaydi, qanday bo'lsayam va'da — ulug', muqaddas narsa, uni buzish yaramaydi. Va'dani buzmoq og'ir gunoh. So'z beraman — so'zimda turaman, — debdi.\r\n— Xo'p bo'lmasa, agar tezda kelsang ikki haftaga ruxsat beraman, — debdi podshoh.\r\n— Xayr, endi qanday bo'lsa ham chiqay, — deb to'ti o'n besh kunga ruxsat olibdi. Devorga qo'nib turib, xayrlashibdi. Janub tomonga qarab uchib ketibdi. Podshoh orqasidan qarab qolibdi. Podshoh to'tining qaytib kelishiga ishonmas ekan.\r\nTo'ti olti kun deganda Hindiston degan mamlakatga borib, ota-onalarining oldiga yetibdi. Bechora to'ti juda xursand bo'lib, tog'dan tog'ga, bog'dan bog'ga, shoxdan shoxga sakrab, uchib, o'ynab-kulib, ota-onasining diydoriga to'ydi, qarindosh-urug'iga mehmon bo'lib, uch kunni qanday o'tkazganini bilmay qoldi. Ertasi yana qafas tomonga, tutqunlikka uchmog'i kerak ekan. Ota-onasi, aka-ukalaridan ajralmoq juda og'ir bo'libdi. Bir tarafda va'da bor, va'daga vafosizlik xavfi turadi. Bechora to'tining quvonchi tugabdi. Shodligi g'amga almashibdi. Qanotlari so'libdi. Ikkinchi qaytib kelish yo bor, yo yo'q. Qarindosh-urug'lar bir joyga to'planishibdi. Hammasining ko'zi g'amli to'tida ekan. Qanday bo'lsa ham qaytmaslikni maslahat berishibdi. To'ti aytibdi:\r\n— Yo'q, yana qaytmoq uchun va'da berganman, va'daga vafo qilmasa bo'ladimi?\r\nBir to'ti aytibdi:\r\n— Va'da bergan podshohingda insof bo'lsa, seni uch yil qamoqda saqlab, faqat ikki haftaga javob berarmidi? Seni sevar ekan, seviklisini qafasda tutmoq yarashadimi? Dunyoga qafasda turmoq uchun keldingmi? Bir kishining xushvaqtligi uchun erkinlikni qo'ldan berma! Podshoh deganning marhamatidan qahri ortiqdir, podshoh bilan sherga yaqin bo'lmoq hikmatdan emasdir.\r\nPodshohning to'tisi aytibdi:\r\n— Menga bir yo'l ko'rsating, men ham erkinlikka chiqay, ham va'da yolg'on bo'lmasin.\r\nOna to'ti aytibdi:\r\n— Shunday bo'lsa men ham bir maslahat beraman. Bizning joyda bir daraxtning mevasi bor, har kim bir donasini yesa, qari chol bo'lsa yigitlik holiga qaytur. Kampir yesa qiz kabi yoshlik holiga kelur. Podshohga shundan uch donasini olib borgin, bu bebaho mevani berib, o'zingning butunlay ozod etilishingni so'ra, shoyad insofga kelib, butunlay ozod etsa, — debdi.\r\nBu gap ma'qul tushibdi. Shu chog'da uch dona meva olib kelibdilar. To'ti uni changalida mahkam ushlab, xayrlashib shimol tomonga qarab uchibdi. Qarindoshlari zo'r umid bilan orqasidan qarab qolishibdi.\r\nTo'ti olti kun deganda podshohning saroyiga yetib kelibdi. Podshoh bilan ko'rishib, olib kelgan tortiqni unga beribdi, xosiyatlarini bir-bir aytibdi. Podshoh juda xursand bo'libdi. Ozod qilmoqqa va'da beribdi. Bir donasini xotiniga berib, ikki donasini vazirga ko'rsatmoq uchun bir piyolaga solib qo'yibdi. Ertasiga vazirga ko'rsatib, xosiyatlarini aytibdi. Vazirning bunga hasadi kelibdi. Ichida xafa bo'libdi. Ishni boshqacha yo'lga burmoqni ixtiyor qilibdi:\r\n— Siz bu parrandaning olib kelgan narsasini yemay turing, oldin bir tajriba qilib ko'raylik, durust bo'lsa yemoq qochmaydi, — debdi.\r\nBu gap podshohga ma'qul tushibdi. Vazir vaqtini topib, piyoladagi ikki dona yoshartiruv mevasiga zahar aralashtirib qo'yibdi. Bir kundan keyin vazir aytibdi:\r\n— Endi yoshartiruv mevasini bir tajriba qilaylik.\r\nBuning uchun qamoqxonadan ikki nafar odamni olib chiqib yediribdilar. Ikkalasi shu chog'dayoq o'libdi. Vazir aytibdi:\r\n— Agar siz yesangiz nima bo'lardingiz?\r\n— Men ham o'lardim, — debdi podshoh.\r\nBechora to'tini qafasdan sudrab olib chiqib, kallasini tanasidan uzib tashlabdilar.\r\nBir kuni podshoh bir odamni g'azab bilan o'ldirmoqchi bo'libdi. Bu kishi keksa ekan. Qolgan bir dona mevani yemoqqa buyuribdi. Haligi odam mevani yegan ekan, oqargan sochlari tushib ketibdi, tishlari butun bo'lib, ko'zlarining nuri ortib, yigirma yashar yigit holiga kelib qolibdi. Podshoh vazirdan shubhalanib, piyolani olib kelib qaragan ekan, zahar qo'shilganligini bilibdi. Podshoh vazirni ham o'ldirib yuboribdi. Bechora to'tining begunoh o'lganiga qayg'uribdi, lekin ish o'tgan ekan. To'ti podshohga yaqin bo'lganining «mukofoti»nigina ko'ribdi.\r\n— Endi men o'zimning qilgan yaxshiligimni aytay, — debdi Kenja botir va ariqdan chiqqan ilon voqeasini aytibdi. O'sha joyda ikki bo'linib yotgan ilon tanasini olib kelib ko'rsatibdi. Podshoh qilgan ishiga pushaymon bo'libdi. Kenja botirdan uzr so'rabdi.\r\nKenja botir aytdi:\r\n— Taqsir, endi ruxsat bersangiz, bizlar o'z yurtimizga qaytsak. Podshoh yalinib-yolvorib, qolishlarini so'radi. Qabul qilmadilar.\r\n— Biz saroy kishisi bo'lolmaymiz. Biz mehnat bilan, kasb-hunar bilan yashaymiz, — dedilar.\r\nPodshoh:\r\n— Bo'lmasa qizlarim qolsinlar, — degan edi, qizlari rozi bo'lishmadi. Ular:\r\n— Biz kuyovlarimizdan ajralmaymiz, ruxsat bersangiz, biz ham kuyovlarimiz bilan birga ketsak, sizni ko'rgani har yili kelib turamiz, — deyishibdi.\r\nPodshoh hayron bo'lib, nochor ruxsat berdi. Butun narsalarini yig'ishtirib, safarga chiqdilar. Botir yigitlar o'z xotinlari bilan ikki yil deganda, otalarining oldiga olti kishi bo'lib keldilar. Botirlar otalari bilan quchoqlashib ko'rishib, xotinlarini tanishtirdilar. Otasi ham, bularning kelishini eshitib, uch bo'lak hovlibog' tayyorlab qo'ygan edi. Har birlari tayinlangan joyga ko'chib kirdilar. Qizlar kuyovlari bilan rohat-farog'atda yashab, murod-maqsadlariga yetdilar."
    },
    {
      "id": "31",
      "title": "Tohir va Zuhra",
      "category": "Muhabbat haqida",
      "readTime": "48 daqiqa",
      "isFavorite": false,
      "description": "Tohir va Zuhra — ikki yoshning sadoqatli muhabbati, ularning ajralish va sarguzashtlarga to‘la hayoti, zulm va sinovlarga qaramay, bir-biriga bo‘lgan sadoqati haqida mashhur xalq ertagi.",
      "content": "Bir bor ekan, bir yo‘q ekan, o‘tgan zamonda bir podshoh bor ekan. Lekin uning farzandi yo‘q ekan.\r\nKunlardan bir kun o‘ylab, xafa bo‘lib o‘tirsa, o‘ng qo‘l vaziri so‘rabdi:\r\n— E podshohi olam, nega xafasiz? Davlatingiz bor. Hamma fuqaro sizning ixtiyoringizda bo‘lgandan keyin, buncha xafagarchilikning nima keragi bor?\r\n— Men shuncha davlat-saltanatga ega bo‘lsamu, — debdi podshoh, — xizmatimga shuncha odamlar tayyor tursa-yu, dunyodan farzandsiz o‘tsam, men xafa bo‘lmay kim xafa bo‘lsin? Farzand bo‘lmagandan keyin bu podshohlik va davlatning nima keragi bor?\r\nO’zining befarzandligini eslab, vazir ham oh tortibdi. Podshohga ahvolini bayon qilibdi. Ikkalasi xafa bo‘lib, yig‘lab, bir uyga kirib dardlashib yotibdi. So‘ngra ikkisi befarzand bo‘lib dunyoda yurgandan ko‘ra davlat va izzat-ikromdan kechib, bosh olib ketishni ortiqroq ko‘ribdi. Podshoh bilan vazir butun mol-dunyoning bahridan o‘tib, shahardan chiqib ketishibdi. Yo‘l yura-yura ular oxiri bir boqqa yetishibdi. Ammo unga kirishga iloj bo‘lmabdi. Bog‘da gullar ochilgan, ko‘m-ko‘k maysalar yoyilgan, bulbullar, turli qushlar sayragan. Rayhon, jambil va boshqa xushbo‘y giyohlar gurkirab turarkan. Suvlar sepilgan. Supada gilamlar yozilgan, ko‘rpachalar solingan, yostiqlar qo‘yilgan emish. Bu bog‘ juda chiroyli ekan, qo‘rgan odamning bahri-dili ochilib, g‘am-hasrati, qayg‘u-alamlari ketar ekan. Bog‘ ichi jimjit, hech kim yo‘q ekan.\r\nIkkovlari boqqa kiribdilar va hayron bo‘lib, bir-biriga qarab o‘tiribdilar. Bog‘ning bir burchagidan bir chol chiqib kelibdi:\r\n— Ha, bolalarim, nima qilib o‘tiribsizlar? — deb so‘rabdi.\r\nBular darhol o‘rinlaridan turib, salom beribdilar. Podshoh bilan vazir bir-birlariga qarab qo‘yishibdi va befarzand ekanliklari, shu sababdan xafa bo‘lib, mol-dunyodan kechib, shu joyga kelganliklariii gapiribdilar.\r\nChol bularning so‘zini obdon tinglabdi. Keyin qo‘ynidan ikkita qizil olma chiqarib, birini podshohga, birini vazirga uzatib, bunday debdi:\r\n— Bolalarim, bu olmalarni olib borib sevgan xotiningiz bilan baham ko‘ringlar, o‘z ishlaringizdan qolmanglar, fuqaroga jabr-zulm qilmay, yurtni obod saqlanglar.\r\nKeyin ularga bir shart qo‘yibdi.\r\n— Men olmani sizlarga shu shart bilan berdimki, qaysi biringizning xotiningiz o‘g‘il tug‘sa, otini Tohir qo‘ying, qaysi biringizning xotiningiz qiz tug‘sa, otini Zuhra qo‘ying. Ammo ularni bir-biridan ajratmang. Katta bo‘lib voyaga yetganda quda bo‘linglar, esdan chiqarmanglar, — deb kelgan tomonga qarab ketibdi. Podshoh vazirga, vazir podshohga qarabdi. Ular o‘ylashib keyin:\r\n— Qani, cholning aytganini ham qilaylikchi, bizdan nima ketdi, — deyishib, orqaga qaytishibdi.\r\nYana podshoh bilan vazir yurt so‘rashda davom etishibdi.\r\nKundan kun, oydan oy o‘tib, vazirning xotini o‘g‘il, podshohning xotini qiz tug‘ibdi. Podshoh bilan vazir ovga chiqib ketishgan ekan. Darhol suyunchiga odam boribdi, u podshohga:\r\n— Suyunchi bering, xotiningiz qiz tug‘di, — debdi, so‘ngra vazirga qarab:\r\n— Suyunchi beriig, sizning xotiningiz o‘gil tug‘di, — debdi.\r\nXotini qiz tuqqani uchun podshoh g‘azablanib, xabarchiga buyuribdi:\r\n— Bor, o‘sha qizpi o‘ldirib, qoniga mana shu ro‘molchani bo‘yab keltir! — deb, bir oq ro‘molchani beribdi-da, keyin qizning o‘ldirilgan, o‘ldirilmaganini so‘ramabdi.\r\nVazir bo‘lsa suyunib ot choptirib ketibdi. Yo‘lda ketayotganida oti toshga qoqilibdi-yu, munkib ketibdi, vazir otidan yiqilib, til tortmay o‘libdi. Bu yomon qora kunlarga qolgan bechora xotin yig‘i-sig‘i qilib, ota yuzini ko‘rmay qolgan yetimchani yaxshilab tarbiyalashga kirishibdi. Kundan-kun, oydan-oy, yildan-yil o‘tibdi. Go‘daklar yo‘lga kiribdi. Kunlardan bir kun podshoh taxtida o‘tirgan ekan, ko‘chada o‘ynab yurgan Tohirga ko‘zi tushib, yonidagi vaziridan:\r\n— Bu kimning bolasi? — deb so‘rabdi.\r\n— Ey podshohi olam, sultoni bokaram, bu bola avvalgi vaziringizning o‘g‘li Tohir bo‘ladi. Sizning ham qizingiz o‘lmaganda, shunday bo‘lib qolar edi, — debdi vazir.\r\nPodshoh qattiq qayg‘uribdi va peshonasiga urib yig‘labdi. Shunda vazir darhol o‘rnidan turib podshoh xotinlaridan birini chaqirib so‘rabdi:\r\n— Podshohning qizi tirikmi?\r\n— Podshohim bilmasinlar. Qizchalari yo‘rtmachoq bo‘lib qolgan, bildirganimiz yo‘q hali, — debdi xotin. Vazir yugurib kelib:\r\n— Ey, podshohi olam, sultoni bokaram, bir qoshiq qonimdan keching, sizga bir suyunchilik xabar aytaman, — debdi.\r\nPodshoh yoshga to‘lgan ko‘zlari bilan vazirga qarab:\r\n— Ayt, kechirdim, — debdi. Vazir:\r\n— Yig‘lamang, podshohim, qizingiz hayot ekan, — debdi. Podshoh suyunib:\r\n— Olib keling qoshimga! Tezroq keltiring, hayallamang! — debdi.\r\nQizni olib kelib, podshohga ko‘rsatishibdi.\r\nPodshoh suyunib, qizini qo‘liga olib bag‘riga bosibdi, quvonganidan yana yig‘lab yuboribdi. So‘ngra qirq kechayu qirq kunduz to‘y-tomosha qilib beribdi.\r\nQizni yaxshilab tarbiyalay boshlabdilar. Tohir va Zuhra ko‘pincha birga o‘ynab yurar ekanlar.\r\nKunlardan bir kun Tohir yong‘oq o‘ynab yurganda, otgan yong‘og‘i ip yigirib o‘tirgan bir kampirning charxiga tegibdi. Kampirning achchig‘i kelib, Tohirni qarg‘abdi:\r\n— E shum yetimcha! Men bilan o‘ynashguncha, borib Zuhra bilan o‘ynash.\r\nTohir bu so‘zlarni eshitgach, yugurib kelib kampirning qo‘lidan ushlabdi\r\n— Buvijon, Zuhrani gapirdingiz. Tag‘in bir qaytarib ayting, jon buvi!\r\n— Qo‘yvor qo‘limni, aytaman!\r\n— Ayting buvijon, ayting!\r\n— Bu so‘zlarni oyingdan so‘ra.\r\n— Onam aytmaydi, siz ayting buvijon, — deb kampirning qo‘llarini qattiq qisib so‘rabdi Tohir.\r\nKampir gap o‘rgatibdi:\r\n— Uyingga borib, oyingga yig‘la. Non bersa olma, osh bersa yema. Onang seni qarg‘ab urishadi. Hech narsaga qaramasdan yig‘layver. «Nima qilay, nima qilib beray?» deb yeo‘raganda: «Qo‘g‘irmoch qilib bering», degin. Qo‘g‘irmochnn kosada bersa olma, cho‘michda bersa olma, kapgirda bersa olma. «Nimada beray?» desa, «Hovuchingda ber» degin-da, hovuchida berganida qo‘lini mahkam qisib, «menga unashilgan qiz kim, shuni aytib bergin», degin. Shunda aytib beradi.\r\nTohir uyga yugurib kelib, kampir o‘rgatgan gaplarni aytib, oyisini ko‘p xafa qilibdi. Axiri oyisi qo‘g‘irmochni hovuchida beribdi. Tohir oyisining qo‘g‘irmoch ushlagan hovuchini qisib:\r\n— Menga unashtirilgan kim? Rostini aytib ber, — debdi.\r\nOyisi:\r\n— Qurib ketgur yetimcha! Senga kim o‘rgatdi buni? Voy voy, qo‘lim kuydi, — deb o‘g‘lini qarg‘abdi.\r\n— Ayt, oyi ayt! Aytmasang qo‘ymayman, — debdi Tohir.\r\n— Qo‘yib yubor, aytaman, aytib bo‘lmasa ham aytaman, — debdi onasi.\r\nOna bechora xafa bo‘lib: «Endi yashirganim bilan foyda yo‘q, mayli ayta qolay», deb eri bilan podshohning quda bo‘lishga va’da qilganini, vazirning o‘g‘il ko‘rganidan suyunib, yo‘lda ketayotganida otdan yiqilib o‘lganigacha bo‘lib o‘tgan voqealarni o‘g‘liga so‘zlab beribdi va:\r\n— Sen yetimchasan, baribir podshoh senga qizini bermaydi. Zuhra — podshoh qizi, sen bir yetimcha kambag‘alsan, — debdi.\r\nTohir:\r\n— Mayli, oyijon, bo‘ldi, men shuni bilsam, bas, — deb ko‘chaga chiqib ketibdi.\r\nKunlardan bir kuni maktabda Tohir bilan Zuhra so‘zlashib, kulishib, kitob o‘qimay, domlani qiynabdilar. Domla kelib bu voqeani podshohga aytibdi:\r\n— Podshohi olam, sizga arzim shukn, qizingiz Zuhrani Tohir o‘qitgani qo‘ymaydi.\r\nShunda podshoh g‘azablaiib:\r\n— Tohirni bo‘lak joyga o‘tqazing, agar unga ko‘nmasa, o‘rtadan devor urib qo‘ying, — debdi.\r\nIkkisining o‘rtasiga devor olibdilar. Sal vaqtdan so‘ng devor buzilib, ikkovi tag‘in gaplashib o‘tiradigan bo‘libdi. Ular katta bo‘lib voyaga yetibdi. Ikkovi ham bir-birini ko‘rmasa, turolmas ekan.\r\nUlamolar: «Podshoh Tohirni yo‘q qilsin», debdilar.\r\nBuni podshohga aytibdilar. Podshoh g‘azab bilan ustalarni chaqirib ularga bunday debdi:\r\n— Katta bir sandiq yasanglar. Tohirni oqizaman! Bu gapni Zuhra eshitib, bir lagan tillani ustalarga olib borib:\r\n— Shu tillani olinglar, sandiq shunday puxta bo‘lsinki, ichiga suv o‘tmasin, toki bechora yetimcha borgan joyida kun ko‘rsin, — deb zor-zor yig‘labdi.\r\nUstalarning Zuhraga rahmi kelib:\r\n— Ey malika, agar sandiq siz aytgandan ortiq bo‘lmasa, bergan tnllangizni qaytib oling, — debdilar.\r\nBir kuni Tohir bilan Zuhra ikkisi hasratlashib turganlarida ayg‘oqchilardan biri ko‘rib qolib, podshohga aytibdi.\r\nDarhol podshoh Tohirni zindonga solishga buyuribdi. Tohirni zindonga solibdilar.\r\nKunlardan bir kun sandiq tayyor bo‘lganini podshohga aytibdilar. Buni Zuhra eshitib, sandiqni ko‘rib kelibdi. Sandiq Zuhra aytgandan ham ortiq ekan. Podshoh jarchi quyib butun xalqni katta maydonga yig‘ibdi. Xalq Tohirni suvga oqizmaslikni talab qilibdi. Biroq podshoh xalqning talabiga quloq solmabdi, o‘z aytganini qilibdi.\r\nTohirni oqizish payti yetibdi, daryo labi xalq bilan to‘lib-toshibdi. Tohirning onasi g‘am-hasrat bilan dars bo‘yiga zo‘rg‘a yetib borib o‘g‘lini ko‘rib: «Yonida jon bersam koshki edi», deb yig‘layverib hushidan ketibdi. Xalqning g‘azabi qaynabdi. «Podshoh bir qizi uchun bechora yetimchani bunchalik qiynab, azoblaguncha, bir joyga yuborsin, podshoh ham Tohirning onasi kabi qon-qon yig‘lasin. Ana zulm! Ana noinsoflik! Bir qiz uchun shuncha odamni yig‘ib, bir yigitni suvga oqizish jallodlikdir!»\r\nShu payt jarchi jar chaqirib:\r\n— Hozir Tohirni olib keladilar! —debdi.\r\nHamma odam Tohir yo‘liga termilib turar ekan. Tohirning onasi bechora o‘g‘lini ko‘rishga zor bo‘lib, boshini toshu tuproqqa urib:\r\n— Qani mening begunoh o‘g‘lim, uni bir ko‘ray, — deb faryod qilar ekan.\r\nTohirning qo‘llarini orqasiga bog‘lab, onasi oldiga keltiribdilar. Ona bechora zor-zor yig‘lab, bolasini bag‘riga bosib turib, o‘lib qolibdi. Maydonga yig‘ilgan xalq jim bo‘lib qolibdi. Bir ozdan keyin kimlar yig‘lagan, kimlar baqirgan holda Tohirni olib borib sandiqqa solibdilar. Tohir sandiq ichida Zuhra bilan xayrlashib, shu g‘azalni aytibdi:\r\n\r\nT o h i r\r\nMen ketaman ko‘rib qol,\r\nArg‘amchini ushlab qol.\r\nSog‘inganda yig‘larsan,\r\nQoram o‘chmay, qarab qol.\r\n\r\nZ u h r a\r\nSuv kelar guldur-guldur,\r\nSuyganim qizil guldir,\r\nSuyganimga bermasa,\r\nO’lganim o‘sha kundir.\r\n\r\nT o h i r\r\nSuv kelar axta-axta,\r\nSandig‘im temir taxta.\r\nSendan boshqa yor qilsam,\r\nQon yutay laxta-laxta.\r\n\r\nZ u h r a\r\nSuv kelar tosh ustida,\r\nRo‘molim qosh ustida.\r\nTohir esimga tushsa,\r\nYig‘layman osh ustida.\r\n\r\nT o h i r\r\nSuv kelar injudayin,\r\nKo‘pirib toshgan sayin.\r\nSendan o‘zga yor desam,\r\nXanjarga sanchilayin.\r\n\r\nSo‘ngra Tohir Zuhra bilan xayrlashib, oqib ketibdi. Hamma xalq g‘amginlik bilan shaharga qaytibdi. Zuhra Tohirdan ayrilib qolibdi.\r\nTohir suvda oqib-oqib olti oy deganda Xorazmga boribdi. Xorazm shohining ikki qizi bo‘lib, bular har juma kuni daryo labiga kanizlari bilan chiqar ekanlar.\r\nPodshoh qizlari daryo labida o‘tirishsa, bir sandiq oqib kelaveribdi: «Kim ushlab oladi? Nima qilamiz?» deyishibdi.\r\nBiri: «Oqib kelayotgan narsani kim ushlab olsa, u narsa o‘shaniki», debdi.\r\nSandiq yaqinlashibdi. Katta qiz sochini solibdi, sandiq unga ilashmabdi. Kichigi sochini solibdi, sandiq unga ilashib, yaqin kelibdi. Qizlar sandiqni daryo labiga tortib chiqaribdilar. Endi opa-singil orasida janjal boshlanibdi. Uzoq janjaldan keyin, axiri bir maslahatga kelishibdi. Kattasi: «Sandiqni men olaman», debdi, kichkinasi: «Sandiq ichidan nima chiqsa, shuni men olaman», debdi.\r\nSandiqni ochibdilar. Sandiq ichida bir yigit o‘tirgan emish, dunyoda uning tengi yo‘q emish. Sochi qop-qora, jingalak-jingalak. Qoshlari qop-qora, ko‘zlari shahlo, qaddi-qomati kelishgan ekan.\r\nQizlar uzoq janjallashibdi. Kichik qiz turib:\r\n— Nimaga janjal qilasiz? Sandiq ichida nima bo‘lsa uni men olaman, degan edim. Bu maniki bo‘ladi, hech kimga bermayman, — debdi.\r\nPodshohga xabar qilibdilar. Podshoh odamlari bilan kelib ko‘rsa, chiroyli bir yigit emish. Podshoh kichik qizining aytganini qilish uchun Tohir rozilik bermasa ham, qirq kechayu qirq kunduz to‘y-tomosha qilibdi. Qizning chiroyi ham Zuhraning chiroyidan qolishmas ekan.\r\nLekin Tohir Zuhraga bergan va’dasini eslab, qizga gapirmas, qizning savoliga javob ham bermas ekan.\r\nOradan bir necha kun o‘tgandan keyin Tohir:\r\n— Men bugun daryo labiga chiqaman, otangizga ayting, — debdi.\r\nQiz o‘zida yo‘q sevinib, yugurib yangasining oldiga chiqib. «Kuyovingiz gapirdilar, suyunchi bering, suyunchi! Otamga aytinglar kuyovlari daryo labiga chiqarmish», debdi.\r\nPodshoh bu xabarni eshitib juda so‘yunibdi, daryo labiga tezdan sayl chaqirtiribdi. Butun shahar xalqi daryo labiga chiqibdi. Saylgoh o‘rtasidan kuyovga joy qilibdilar.\r\nPodshoh jarchi qo‘ydiribdi:\r\n— Kimki kuyovimning kulganini ko‘rib, yo eshitib menga xabar bersa, boshidan zar to‘kaman! — debdi. O’zi ham kelibdi.\r\nEndi so‘zni Zuhradan eshiting.\r\nZuhra Tohirdan ajralgandan keyin kechayu kunduz oh tortib, g‘am-hasrat chekaveribdi. Uni zolim otasi Qorabotir degan podshohvachchaga beribdi. Qiz g‘am-motam ichida qolibdi.\r\nKunlardan bir kun Zuhra tush ko‘rsa, Tohir bilan bog‘da yurgan emish. Oh urib o‘rnidan turibdi. Axiri, nima qilarini bilmay bir lagan tilla ko‘tarib, karvonsaroyga boribdi; karvonboshiga tillani berib:\r\n— Bir odam bo‘lsin, butun dunyoni axtarib, Tohirning bor-yo‘qligini menga bildirsin, — debdi.\r\nKarvonboshi tillani olib Tohirni axtargani yo‘lga chiqibdi. U Tohirni juda ko‘p axtaribdi, odamlar orasida Tohirga bag‘ishlab g‘azallar aytsa ham uni topolmabdi. Karvonboshi Zuhra oldidan chiqqaniga qirq kun bo‘ldi deganda, Tohir chiqqan sayilgohga yetib kelibdi va daryo labidagi bir balandlikda kishilar to‘planganini, ularning o‘rtasida bir yigitning o‘tirganini ko‘ribdi.\r\n— Shu joyda ham bir g‘azal aytay, zora Tohir shu yerda bo‘lsa, — deb bir g‘azal aytibdi:\r\n\r\nMen keldim karvon bo‘lib,\r\nKarvonga sorbon bo‘lib.\r\nTohirjonni yo‘qotib,\r\nYuribman hayron bo‘lib.\r\n\r\nBu g‘azalni eshitib, Tohir qah-qah urib kulib yuboribdi. Uni poylab yurgan odamlar podshohga suyunchiga yugurib ketibdilar. Boshqalar esa hayron bo‘lib qolibdi. Tohir karvonboshiga qarab bir g‘azal aytibdi:\r\n\r\nE tuya mingan yigit,\r\nOrqangga qarab ketgin.\r\nHali aytgan baytingni,\r\nTag‘in bir aytib o‘tgin.\r\n\r\nKarvonboshi:\r\nTohir degan sanmisan,\r\nZuhrani tanirmisan?\r\nZuhradan kelsa xabar\r\nO’rningdan turarmisan?\r\n\r\nTohir «Zuhra» degan so‘zni eshitish bilanoq, yugurib borib karvonboshi mingan tuyaning bo‘yniga osilibdi va:\r\n— Meni olib ket, men ketaman, borib Zuhramni bir ko‘ray, — deb yolvoribdi. Karvonboshi so‘z boshlab:\r\n— Zuhra erga tegib, uyda tinch o‘tiribdi, endi undan foyda yo‘q. Bu yerda shuncha vaqt turding, uylangandirsan. Men yolg‘iz sening bor-yo‘qligingni bilib ketgani keldim, — debdi.\r\nShunda Tohir:\r\n— Yo‘q, ketaman, olib ket meni, o‘lsam ham o‘sha joyda o‘lay, — deb yana yolvoribdi.\r\nKarvonboshi shuncha nasihat qilsa ham, Tohir unamabdi, karvonboshiga:\r\n— Bu yerda podshohning qizini men rozilik bermasam ham zo‘r bilan berdilar. Bugun qirq kundirki, hali ham qizga bir og‘iz gap aytganim yo‘q, yuziga ham qaraganim yo‘q, — debdi. Karvonboshi Tohirga:\r\n— E nodon, ketma, shu xotining bilan kun ko‘rib o‘taver, Zuhradan senga hech foyda yo‘q, — debdi.\r\nTohir unamabdi.\r\n— Bo‘lmasa bor, umid bilan bir yostiqqa bosh qo‘yganing bilan xayr-ma’zur qilib chiq, — debdi karvonboshi.\r\nTohir xotini oldiga yugurib kelibdi, qiz yasanib o‘tirgan ekan. Unga qarab bir g‘azal aytibdi:\r\n\r\nEy podshohning qizi,\r\nHurmatim baland sizga.\r\nZuhradan keldi xabar,\r\nJavob beringiz bizga.\r\n\r\nX a d i ch a\r\nSuv kelar suzukmidi,\r\nQo‘limda uzukmidi?\r\nUzoqdagi Zuhraxon\r\nBizdanam tuzukmidi?!\r\n\r\nT o h i r\r\nSuv kelar suzukkina,\r\nQo‘limda uzukkina.\r\nUzoqdagi Zuhraxon\r\nSizdan ham sulukkina —\r\n\r\ndeb, Xadicha bilan xayrlashib, chiqib ketibdi. Kelin bechora yig‘laganicha qolibdi. Tohir yugurib borib, karvonga yetibdi, tuyaga mingashib, yo‘lga ravona bo‘libdi.\r\nKarvon yurib-yurib bir joyga kelibdi. Bu joyda uch yo‘l bor ekan. Biri — «borsa kelmas», biri — «borsa xatar», yana biri — «borsa kelar» ekan. Karvonboshi qaysi yo‘lga yurishni bilmay, o‘ylab qolibdi.\r\nTohir:\r\n— Xatarli bo‘lsa ham shunga yuramiz, mayli, Zuhra qoshiga tezroq boraylik, — debdi. Shu bilan ular xatarli yo‘lga yurib ketibdilar. Yurib-yurib bir joyga yetibdilar. Bu joy qaroqchilar makoni ekan.\r\nQaroqchilar bu bechoralarning tuyalarini olib, o‘zlarini zindonga solibdilar.\r\nTohir zindonda yig‘lab-yig‘lab: «kel-e, zora shu joyda bir tanish bo‘lsa, bizni bo‘shatib yuborsa», deb bir g‘azal aytibdi:\r\n\r\nYursam yo‘lim uzundir,\r\nKecha menga kunduzdir.\r\nBizni qo‘ying, jon beklar,\r\nZuhra unda yolg‘izdir.\r\n\r\nTohirning hammaktab o‘rtoqlaridan biri shu yerda ekan, u Tohirga:\r\n— Ha, Tahir, haliyam Zuhraning ko‘yida kuylab yuribsanmi-a? — debdi. Keyin zindonbonni chaqirib, unga bir hovuch tilla berib:\r\n— Buni qo‘yib yuboringlar, bu o‘zi kuygan qul, buni kuydirib nima qilasizlar, — debdi. Shu bilan Tohirni va u bilan kelayotganlarni zindondan bo‘shatib yubordilar.\r\nBular bir necha kun cho‘l-biyobonlarni kezishibdi. Zuhra dardida yurak-bag‘ri ezilib yurgan Tohir sahar vaqtida Zuhra yotgan uy tagiga yetib kelibdi. Bu paytda Zuhra shirin uyquda ekan.\r\nTohir g‘azal o‘qib, Zuhrani uyg‘otibdi. Zuhra Tohirni ko‘rishi bilan yugura kelib ko‘rishibdi. So‘ngra ikkovlari yashirincha boqqa kirib ketibdilar. Bu voqeadan Qorabotirning singlisi xabardor bo‘lib turgan ekan.\r\nQorabotir kelganda Zuhra uyda yo‘q ekan, u singlisidan: «Zuhra qaerga ketdi?» deb so‘rabdi. Singlisi javob beribdi:\r\n— Bugun saharda Tohir keldi, yangam u bilan boqqa kirib ketgan. Qorabotir bu gapni eshitib g‘azablanibdi va podshohga borib Zuhrani chaqibdi. Podshoh tezda Tohirni tutdirib kelib qamabdi. Ulamolarning bergan maslahati bilan podshoh:\r\n«Tohirni ikki nimta qilib darvozaga osaman! Uni o‘ldirmasam, qizimni qo‘ymas ekan», debdi.\r\nShu gapdan so‘ng podshoh yana jarchi qo‘yib, shahar xalqini chaqirtiribdi. Maydonga katta-kichik, xotin-xalaj yig‘ilibdi. Zuhra bilan Tohirning qarindosh-urug‘lari ham kelishibdi. Xalq orasida shivir-shivir gaplar tarqabdi. Odamlardan biri:\r\n— Tohir nima uchun qaytib kelgan ekan? — deb so‘rabdi ikkinchi bir odamdan. Unisi aytibdi:\r\n— Tohirni bu yerga keltirgan narsa uning Zuhraga bo‘lgan muhabbatidur. Shuning uchun bechora yigitni o‘ldirish kerakmi, qonxo‘r podshohga ming la’nat!\r\nJallodlar Tohirning ko‘zlarini bog‘lab, maydon o‘rtasiga olib kelib, qilichlarini qayrabdilar.\r\nZuhra bechora esa zolim otasiga yolvoribdi. Otasi quloq solmabdi. Zuhra o‘z sevganini jallod oldida ko‘rib, hushidan ketib yiqilibdi. Jallod o‘tkir qilichini havoda yarqiratib, zarb bilan Tohir tanasini ikkiga bo‘lib tashlabdi, so‘ng darvozaga osibdi. Hamma yoqni odamlarning dod-faryodi, yig‘isi bosib ketibdi. Tohirning xolasi qattiq oh tortib, podshohga qarab shu g‘azalni aytibdi:\r\n\r\nQonxo‘r jallod qo‘lida,\r\nTilla qilich qayraldi.\r\nTilla qilich damlari\r\nQora qonga bo‘yaldi.\r\nBu havo havomidi?\r\nQor-yomg‘ir yog‘armidi!\r\nQiz uchun yigit o‘lmoq\r\nShahringda davomidi?\r\n\r\nShundan so‘ng Zuhra boshini ko‘tarib, bir g‘azal aytibdi:\r\n\r\nQator-qator tuyalar\r\nQatorlashib o‘tdilar.\r\nXon otamiz davrida\r\nTohir go‘shtin sotdilar.\r\nTohir go‘shti go‘sht emas,\r\nQo‘y go‘shtiga o‘xshamas.\r\nTohirjonni o‘ldirgan.\r\nBu dunyoda yashamas.\r\n\r\n— Buni ko‘minglar! — deb buyruq qilibdi podshoh. Odamlar Tohirni ikki nimta qilib darvozaga osilgan joyidan darhol olib, go‘rga ko‘mibdilar.\r\nZuhra sevikli yori Tohirning ta’ziyasini bajo keltirish uchun qora kiyib, qirq kungacha motam tutibdi.\r\nZuhra: «Bugun Tohirning o‘lganiga qirq kun bo‘ldi, otam menga javob bersin, qizlar bilan borib, qabrini ko‘rib kelayin», debdi.\r\nOtasi ko‘p qiyinlik bilan ruxsat beribdi. Zuhra ikki cho‘ntagiga marvarid to‘ldirib, qo‘liga oshpichoq olib, Tohir ko‘milgan qabristonga jo‘nabdi. Qirq kaniz uni kuzatib boribdi. Yo‘lda Zuhra kanizlariga qarab bir g‘azal o‘qibdi:\r\n\r\nQizlar, tez yuguraylik,\r\nTohirjonga yetaylik.\r\nTohirjonga yetganda,\r\nMarvaridlar sochaylik, —\r\n\r\ndeb cho‘ntagidan marvarid olib sochib yuboribdi. Qizlar marvaridga ovora bo‘lib o‘sha yerda qolibdi. Zuhra esa qabrga yetmoq uchun shoshilibdi.\r\nMarvarid sochish, g‘azal aytish to qabristonga borguncha uch-to‘rt marta qaytarilibdi. Axirida qabristonga yaqinlashganda Zuhra bor marvaridini sochib, o‘zi yugurganicha ilgari ketibdi. Qizlar orqada qolibdi.\r\nZuhra Tohirjon qabriga yetibdi.\r\nBoshidan paranjisini irg‘itib tashlab, oshpichoq bilan peshonasiga bir urib: «Ochil, go‘r!» debdi.\r\nGo‘r ochilibdi. Zuhra, go‘r ichida gul kabi ochilib, qosh-ko‘zlari mavj urib yotgan Tohirning quchog‘iga otilibdi. Go‘r yopilibdi.\r\nQizlar marvaridni terib yurib, Zuhraning yo‘qotib qo‘yishibdi. Biroq Zuhraning paranjisi, kavushi va bir qonli oshpichoq yerda yotgan ekan. Qizlar har tomonga yugurib Zuhrani chaqirishibdi, hech kim tovush bermabdi. Bu voqea shaharga tarqalibdi. Podshoq va Qorabotir, uning singlisi va Tohirning xolasi mozorga kelishibdi. Tohirning go‘riga qarabdilar. Zuhraning soch piligi go‘rga qisilib qolganini ko‘rib, go‘rni ochibdilar. Qarasalar, ikki oshiq-ma’shuq qizil guldek qizarib, qosh-ko‘zlari suzilib, yonma-yon yotishgan emish. Ularni ko‘rgan kishi shirin uyquda yotibdi deb xayol qilar ekan.\r\nBu holni ko‘rgan Qorabotir: «Zuhradan ajralib men nima qilay», deb o‘zini shu joyda o‘ldiribdi. Qorabotirni Tohir bilan Zuhraning o‘rtasiga qo‘yibdilar, zolim Qorabotir ikki oshiq-ma’shuqni o‘lganida ham tinch qo‘ymabdi. Tohir ustidan qizil gul, Zuhra ustidan oq gul, ular o‘rtasida yotgan Qorabotir ustidan esa qora tikan o‘sib chiqibdi. Gullar o‘sib, tikanlar ham baland ko‘tarilib, bir-biri bilan chirmashib ketibdi."
    },
    {
      "id": "32",
      "title": "Ilonshoh",
      "category": "Muhabbat haqida",
      "readTime": "18 daqiqa",
      "isFavorite": false,
      "description": "Ilonshoh — otasining iltimosiga ko'ra ilonshohga turmushga chiqishga majbur bo'lgan qiz va sehrlangan shahzoda haqida ertak.",
      "content": "Bir bor ekan, bir yo’q ekan, qadim zamonda bir chol bo’lgan ekan. Cholning bir-biridan go’zal uch qizi bo’lgan ekan. Chol bir kuni bozorga bormoqchi bo’libdi va qizlariga:\r\n- Qizlarim, men bozorga ketyapman, sizlarga nima lib kelay ? - depti.\r\nKatta qizi:\r\n- Menga chiroyli kavush olib keling, -depti.\r\nO’rtancha qizi:\r\n- Menga chiroyli oyna olib keling,- depti.\r\nKichik qizi esa :\r\n- Otajon, menga qip-qizil olma olib kelin, - depti.\r\nChol bozorga borib, o’z ishlarini bitirgach, katta qiziga kavush, o’rtancha qiziga oyna olibdi. \r\nKenja qiziga esa axtarib-axtarib sirayam olma topa olmapti. Nihoyat olma qidiribcharchagan chol bir yo’lovchidan:\r\n- Birodar, butun bozorni axtarib olma topa olamadim, qayerdan topsam bo’larkin? – depti. Shunda yo’lovchi: \r\n- E otajon, axtarib ovora xam bo’lmang, xamma olmalar ilonshohning qo’lida, -deb javob beribdi. Kenja qizini o’ksitishni istamagan chol tog’lar orasida yashovchi Ilonshoxning oldiga boribdi va :\r\n- E Ilonshoh mening kenja qizim uchun bittagina qizil olma bergin,-depti.\r\n- Mayli, - depti Ilonshoh, - men senga bitta qizil olma beraman, sen esa evaziga kichik qizingni menga xotinlika berasan.\r\nChol bu shartfa  ko’nmabdi va uyiga borib, bo’lgan voqeani qizlariga aytibdi. Olma olib kelmagani uchun kichik qizi hafa bo’lmapti. Oradan bir qancha vaqt o’tib cholning kichik qiziga Ilonshohdan sovchi kelibdi. Lekin chol qizini ilonga berishga unamay, sovchilarga rad javobini beribdi. Sovchilar bir necha marta kelishib, quruq qaytishibdi. Shunda Ilonshoh shaharga keladigon suvni to’sib, xalqni tashnalikda qoldiribdi. Yosh bolalar, keksalar tashnalikdan xalok bo’la boshlabdilar. Bu xolni ko’rgan kenja qiz:\r\n- Otajon, peshonamda ilonga xotin bo’ish yozilgan ekan, mayli, men roziman, meni Ilonshoh huzuriga olib boring, - depti yig’lab. \r\nChol ham nailoj yig’lay-yig’lay qizini Ilonshoh huzuriga olib boribdi.Ilonshoh ularni hushnud qabul qilibdi va suv boshiga qilingan to’siqni oldirib tashlabdi. Qiz bilan Ilonshohning to’yi juda dabdabali o’tibdi. To’ydan keyin Ilonshoh ko’rkam va pahlavon bir yigitga aylanibdi. Uni Qoratog’da yashovchi bir jodugar qasdan sehrlab ilonga aylantirib qo’ygan, xamdashu cholning kenja qiziga uylansangina sehrdan halos bo’ladi, deb shart qo’ygan ekan. Yigit shohning o’g’li ekan. U kenja qizning opalarini ham o’z mulozimlaridan ikkita yaxshi yigitga uzatibdi va chol bilan birga qizlarni ham saroyga olib kelibdi. Xammalari umrlarining ohirigacha baxtli va farog’atli yashab, murod-maqsadlariga yetibdilar."
    },
    {
      "id": "33",
      "title": "Tegirmonchi",
      "category": "Hikmatli ertaklar",
      "readTime": "15 daqiqa",
      "isFavorite": false,
      "description": "Mehnatsevar va dangasa aka-ukalarning hayoti, meros, mehnat va baxt haqida hikmatli ertak.",
      "content": "Bir bor ekan, boir yo’q ekan bir tegirmonchi bo’lgan ekan. Tegirmonchining ikkita o’g’li bor ekan. O’g’illarining kattasi dangasa, ishyoqmas ekan. Kichigi mehnatsevar, pishiq, odobli yigit ekan. Bir kuni tegirmonchi ikki o’g’lini yoniga chaqirib : \r\n- O’g’illarim, men endi qarib qoldim, - debdi, -bir oyog’im to’rda bo’lsa bir oyog’im go’rda. Mendan sizarga qoladigon manashu hovliyu tegirmon, holos. Ikkalaring hamjihat bo’lib, ahil yashanglar.  -Chol shu nasihatni qilgandan keyin bir necha kun o’tgach, vafot etibdi.O’g’illariga tegirmon bilan hovli meros qolibdi. Katta o’g’liga hovli tegibdi, kichigiga tegirmon tegibdi.Kichik o’g’il har kuni odamlarning bug’doylarini tortib, un qilib, uyga u-bu yegulik topib kelar ekan. Ammo akasi unga sira qarashmas ekan. Bir kuni ukasi, aka, keeling, bir bahtimzni sinab ko’ramiz, debdi. Shunda akasi:\r\n- Bahtimizni sinash uchun qishloqning boy qiziga uylanamiz, boy qiz ko’pgina sepi bilan kelib bizlarni ham boy qiladi, kel sen topgan pullaringni menga ber, pul yig’aylik, -debdi. Bunday puch gaplarga ukasi ko’nmabdi. O’rtada janjal ko’tarilibdi. Akasi ukasini uydan haydab chiqaribdi.Ukasi tegirmon toshini ham o’zi bilan olib, uydan chiqib ketibdi. Yo’l yuribdi yo’l yursa ham mo’l yuribdi. Qorong’u tushganda bir eski uy yoniga yetib boribdi. Eski uyda tunagani qo’rqib, daraxtning tepasiga chiqib olibdi. Tegirmon toshini ham o’zi bilan daraxtga olib chiqib ketibdi. Yarim tunda daraxtda uhlab o’tirib, qo’lidan toshini tushirib yuboribdi va uyg’onib ketibdi. Uyg’onganida turli sharpalar qochib ketayotganini ko’ribdi-yu, pastga tushgani qo’rqib, o’tiraveribdi. Tong otgach pastga tushsa, tegirmon toshining tagida yotgan yarim qop oltin va atrofga sochilib yotgan qimmat baho taqinchoqlarni ko’ripti. Kechasi o’g’rilar o’g’irlangan narsalarni tashlab qochgan ekanlar. Yigit tosh bilan birga oltin va taqinchoqlarni ham yig’ishtirib, uyga bormoqchi bo’libdi.Ammo akasi bilan yana ko’ngilsiz gaplar bo’lishini o’ylab, boyliklarni ko’targanicha boshi oqqan tomonga ketipti.\r\nAkasi bo’lsa, ukasini uydan quvlab chiqargach, qiyinchilik bilan kun ko’ra boshlabdi. Tez kunda yegulik narsa topa olmay, uyini sotibdi. Uyining puli ham tugab,u ko’chada qolibdi va kishlarning xizmatlarini qilishga majbur bo’libdi. O’tin terib, sotib kun ko’ribdi. Kunlar shu tarzda o’taveribdi. U avvalgidan ancha chaqqon bo’lib, qo’lidan ancha-muncha ish keladigon bo’lib qolibdi. Pul yig’ib, ukasini qidirib topishni maqsad qilibdi.. Bir kuni u o’tin terib horib-tolib yurganda bir muhtasham saroy oldidan chiqib qolibdi. Darvozasini qoqib, suv so’rabdi. Ichakaridan 5-6 yoshlardagi bir qizcha chiqibdi. Qizcha ko’ziga issiq ko’rinibdi. Bu uy kimning uyi ekanligini so’rabdi. Qizcha odamlar dadasini ,,tegirmonchi” deb atashlarini aytibdi, dadamlar hozir ishdalar,depti.U tegirmonchi kelishini kutibdi. Tergan o’tinlarini ham shu hovliga olib kelipti. Bir vaqt tegirmonchi ishdan qaytib kelibdi. U o’zining ukasi ekan Aka-uka bir-birlarini ko’rib, sevinganlaridan yig’lab yuboribdilar. Aka-uka bi-birlarini nihoyatda sog’ingan ekanlar. Ukasi akasini so’roqlagan paytda uni uyni sotib ketganini bilgan, topa olmay, nihoyatda hafa bo’lgan ekan.Aka-uka bir-birlaridan hol ahvol so’raptilar, ukasi akasini uyga taklif qilibdi. Uka akasi ham ancha mehnatsevar odam bo’lib qolganini, mehnat bilan kun ko’rib ko’rayotganini anglabdi.Ikkalalari bi bo’lib, otalaridan qolgan hovlini qayta sotib olibdilar. Shu qishloqning odobli xonodoniga sovchi qo’yib, akasini ham uylab qo’yibdi. Akasi o’z qishlog’ida baxtli xayot kechiripti."
    },
    {
      "id": "34",
      "title": "Yaxshi niyat — yarim davlat",
      "category": "Hikmatli ertaklar",
      "readTime": "22 daqiqa",
      "isFavorite": false,
      "description": "Yomon niyatli o‘g‘ri saxiy odamdan pul olib, baraka topmaydi. Yaxshi niyat bilan harakat qilgach, hunar o‘rganib, baxt va hurmatga erishadi.",
      "content": "Bir bor ekan, bir yo‘q ekan, niyati buzuq, hammani o‘zidan bezor qilgan bir o‘g‘ri bor ekan. U o‘g‘irlikdan topgan pulini karta o‘ynab yutqazar, hamma vaqt yolg‘onni do‘ndirib, kishilarni aldab ketar ekan. Bir vaqt uning ishi yurishmay qolibdi. Qarasa, hamma o‘zini undan chetga oladigan bo‘lib qolibdi. Bir kuni odamlardan shu yurtda Xotami Toyga o‘xshagan bir kishi borligini va uning kim nima so‘rab borsa, surishtirmay so‘ragan narsasini berishini eshitib, shuning uyiga boribdi. Borsa, oq soqol bir nuroniy odam ko‘rpachada o‘tirgan emish. Salom berib kiribdi. Saxiy odam ham o‘rnidan turib kutib olibdi. Yaxshilab qornini to‘yg‘azibdi-da, keyin: «Xizmat», debdi. Shunda o‘g‘ri yigit:\r\n— Men sizdan uch ming so‘m pul so‘rab keldim, albatta bir vaqti bilan qaytaraman, — debdi.\r\n— Uch ming desang uch ming bor, bolam, — deb saxiy odam uch ming so‘mni sanab yigitga beribdi.\r\nYigit pulni olishi bilan: «Endi senga pulni qaytarib bo‘pman, topar oyda olarsan!» deb ko‘nglidan o‘tkazibdi-da, jo‘nab ketibdi. Bir oz yurgandan keyin pulni sanab ko‘rmoqchi bo‘lib, cho‘ntagini paypaslabdi. Qarasa, pul yo‘q. Tushirib qo‘ygan bo‘lsam kerak, deb o‘ylabdi. Bu voqeani o‘ziga o‘xshagan bir do‘stiga aytgan ekan, u:\r\n— E, yana bor, u laqmani yana uch mingini olmaysanmi? — debdi.\r\nYigit saxiy odamning oldiga kelibdi.\r\n— Menga yana uch ming so‘m kerak bo‘lib qoldi, men bir vaqti bilan hammasini qaytaraman, — debdi yigit.\r\n— Mayli, yana uch mingni ol, — debdi saxiy odam. Yigitga uch ming so‘m pulni yana sanab beribdi. Yigit yana buzuq niyatini ishga solib, pul berganni ichida so‘kib, jo‘nab ketibdi. Bir necha daqiqa yo‘l yurib cho‘ntagiga qo‘lini tiqsa pul yana yo‘q emish. Yigit hayron bo‘libdi. Nima balo pulni sanab oldim, cho‘ntagimga soldim... Yigit xafa bo‘libdi, oldiga o‘ziga o‘xshagan do‘stlari kelgan ekan, ularga ham qaramay o‘taveribdi. Oxiri bir cholning oldiga borib bo‘lgan ishlarni aytib beribdi. Shunda chol yigitga:\r\n— Bolam, «Yaxshi niyat — yarim davlat» — deb bejiz aytmaganlar. Niyating yomon bo‘lsa qo‘lingdagini ham oldirasan. Sen hamma yomonliklaringni yerga ko‘m, yaxshi odamlar bilan bo‘l. Shunda sen baxtli bo‘lasan. Sen o‘sha odam oldiga borib yana pul olishing mumkin. Ammo niyating xolis bo‘lsin, — deb yigitga maslahat berib yuboribdi. Yigit «borsammi, bormasammi?» deb o‘ylanib, bir necha kunni oradan kechirib, bir kuni yana pul so‘rab boribdi. Nuroniy odam ham: «Kel, o‘g‘lim kel, kel. Yaxshi kelding, bir yordamlashib yuborsang bo‘lardi, — deb yigitning oldiga bir necha ming pulni tashlab, — bularni sanab ber», deb o‘zi boshqa xonaga kirib ketibdi. Yigit ko‘nglida: «Nega mening oldimga shuncha dunyoni to‘kib ketdi. Mendan gumon ham qilmadi, o‘g‘irlab ketar deb ham o‘ylamadi» — degan gaplarni o‘tkazib, pullarni taxlab, sanabdi. Lekin bir diramni ham cho‘ntagiga solmabdi. Halol sanab, niyatini ham buzuq xayollarga burmabdi. Bir necha daqiqalardan so‘ng uy egasi kelib yigitga: «Xush keldingiz, o‘g‘lim, ovqatdan oling, choy iching, dam oling», — deb, yigitning qornini to‘yg‘azib, dam oldirib, keyin yigitdan so‘rabdi.\r\n— Xo‘sh, xizmat?\r\n— Ota, ozgina muhtojlik bo‘ldi. Bir oz pul berib tursangiz, men sizga keyin qaytarib bersam, — debdi yigit.\r\n— Bolam, istaganingni aytib, keragini sanab olaver, — debdi saxiy odam va yigitning oldiga bir dasta pul qo‘yibdi.\r\nYigit to‘rt ming so‘m pulni sanab olibdi-da, xayr-xo‘shlashib ketibdi. O’zicha o‘ylabdi: «Bu odamiing oldiga uch marga keldim va har safar ham ko‘nglimga sig‘gan pulni oldim. Lekin biror marta mening na ismimni, na turar joyimni so‘radi. Bunchalik saxiy, yaxshi odam bo‘larkan-da. Agar o‘lmasam olgan o‘n ming so‘m pulimni bir yo‘lasi ustida sovg‘asi bilan qaytaraman, shu nuroniy kishiga bundan keyin bolasiday xizmat qilganim bo‘lsin...»\r\nBir necha daqiqa yo‘l bosgandan keyin yana qo‘rqa-pisa cho‘ntagiga qo‘lini solibdi. Qarasa pul turganmish. Sevinganidan bozorga boribdi-da, bir kosibga:\r\n— Mening to‘rt ming so‘m pulim bor, menga bir hunar o‘rgating, ham hunarmand bo‘lgunimcha shu pulimni ishlatib turing, — debdi.\r\nKosib aytibdi:\r\n— Men seni boshqa bir hunarmandga beray, lekin pulingni o‘zim ishlatay. Bir yildan keyin pulingdan qancha foyda chiqsa hammasi o‘zingga buyursin, — deb, kosib yigigni gilamdo‘zga shogird qilib beribdi.\r\nYigit bir yilda gilam to‘qishni o‘rganibdi. Kosib esa yigit bergan to‘rt ming so‘m pulidan yigirma besh ming so‘m foyda ko‘ribdi. Bir kuni yigitni oldiga chaqirib:\r\n— Bolam, men sen bergan to‘rt ming so‘mdan yigirma besh ming so‘m foyda ko‘rdim. Sen shu pulni ol, — deb yigitga yigirma besh ming so‘m pulni beribdi.\r\nYigit pulning yarmini olib, yarmini kosibga qaytaribdi-da:\r\n— Agar, siz meni gilamdo‘zga shogird qilib bermaganingizda men hunar o‘rganmagan bo‘lardim, men shaharning eng oldingi gilamdo‘zlaridan biriman. Xalq meni hurmat qiladi. Men baxtimdan shodman. Shuning uchun menga yarmi bo‘ladi, — debdi.\r\nKosib ham yigitdan xursand bo‘libdi. Yigit pulni olib, o‘zi hunar qilib to‘qigan bir kichik gilamni ko‘tarib, saxiy odamning oldiga boribdi.\r\n— Men sizdan uch yo‘lasi pul oldim va hammasi o‘n ming so‘m pul bo‘ldi, mendan shu omonatingizni oling, — debdi yigit.\r\n— Mendan, — debdi nuroniy odam, — to‘rt ming so‘m pul olgansiz, olti ming so‘m pul esa siz eshikdan chiqar vaqtingizda hovlimga tushib qolgan edi. Faqat so‘nggi olgan pulingizni olaman.\r\nYigit so‘rabdi:\r\n— Nega, axir? Men sizdan olib cho‘ntagimga soldim, eshikdan chiqdim, qanday tushib qoldi?\r\n— Bolam, avvalgi ikki yo‘la pul olganingizda niyatingiz yomon edi, yomon niyat bilan kelgandingiz, shuning uchun pul sizga yuqmadi. Keyin sizda yaxshi niyat paydo bo‘lib keldingiz va olgan pulingiz foyda berdi. Bolam, niyatingizdan baraka toping, hamisha yaxshi niyat bilan birovning hovlisini bosing, — debdi va yigitdan faqat to‘rt ming so‘m pulni olibdi. Yigit esa o‘zining hunaridan sovg‘a qilib atagan gilampi tutqazibdp. Nuroniy odam gilamni olib, yigitning peshonasidap o‘pib, fotiha beribdi. Shunday qilib niyatini yaxshi qilgani uchun yigit boyibdi va hammaning hurmatiga sazovor bo‘lib yashabdi. U hozir ham mehnat qilib yaxshi yashayotgan emish."
    },
    {
      "id": "35",
      "title": "Dono yigit va uning qaylig‘i",
      "category": "Hikmatli ertaklar",
      "readTime": "29 daqiqa",
      "isFavorite": false,
      "description": "Aql va donolik bilan umr yo‘ldoshini topgan yigit haqida hikmatli ertak.",
      "content": "Bu ertakni men bir bedanabozdan eshitganman. Bedanaboz ham bir bedanabozdan eshitgan ekan.\r\nBir dono, o‘qigan, oqu qorani tanigan, lekin uylanmagan bir odam bor ekan. Do‘stlari unga:\r\n— Birodar, nega uylanmaysan, yoshing anchaga borib qoldi-ku? — debdilar. Ularga hamisha bir javob:\r\n— Bo‘yi bo‘yimga tenglar ko‘p, yoshi yoshimga tenglar ko‘p, lekin aqli aqlimga, qalbi qalbimga mos keladiganini izlab topa olmay xunobman, — deb javob beraveribdi.\r\n— Agar bunisi yaxshi, bunisi yomon, deb yuraversang bir umr xotinsiz o‘tib ketasan, yaxshisi, birisini sen-da, shunga uylanib qo‘ya qol, — debdi do‘stlari.\r\n— Mayli, sizlarning aytganingizni ham bir o‘ylab ko‘raman. Xotirjam bo‘laveringlar, to‘yga bosh bo‘larsizlar, — deb dehqonchiligini qilib, o‘z ishi bilan yuraveribdi. Kunlardan bir kuni u yig‘im-terimdan bo‘shabdi-da, zora ko‘ngli ko‘nglimga, so‘zi so‘zimga mos keladigan qizni topsam, deb o‘ziga-o‘zi tasalli berib, yo‘lga chiqibdi. Bir necha tosh yo‘l yurganidan keyin otiga dam beribdi va o‘zi ham ozgina uxlab orom olib yana yo‘lga tushibdi. Bir necha chaqirim yo‘l bosganida bir otliq kishi uchrab, unga hamroh bo‘libdi. Ikkovlari bir-biri bilan gaplashmay bir necha chaqirim yo‘l yurishibdi. Oxiri dono yigit hamrohiga:\r\n— Yo siz menga mingashing, yo men sizga, — debdi. Hamroh bo‘lgan kishi ham gapning ma’nosi shu ekan, deb otini yana qistab haydab:\r\n— Mingashishning keragi bormi? Otlarimiz yaxshi-ku, — deb yo‘lni bosaveribdi.\r\nYana bir tosh yo‘l gap-so‘zsiz o‘tibdi. Ular bir qishloqning chekkasidan chiqibdilar. Qarasalar bir tobutni odamlar ko‘tarishib o‘tayotgan emishlar. Dono yigit hamrohidan so‘rabdi:\r\n— Bu tobutda yotgan kimsa o‘likmi yo tirikmi? Hamroh dono yigitga bir qarabdi-da, o‘zicha: «Bu kishining esi joyidami o‘zi, tobutda yotgan tirik bo‘larmi hech», deb, indamay yo‘lni davom qilaveribdi. Dono yigitning savoli javobsiz qolibdi. Yana bir necha tosh yo‘lni gap-so‘zsiz bosib o‘tibdilar. Bir bug‘doyzorning ustidan yo‘li tushibdi ularning. Shunda dono yigit hamrohiga bug‘doyzorni ko‘rsatib:\r\n— Bu bug‘doy yeyilganmi yo yeyilmaganmi? — deb savol boribdi.\r\nHamrohi yana: «Bir jinni bilan yo‘ldosh bo‘lgan ekanman-da», debdi o‘zicha va indamasdan yo‘lini davom qildiraveribdi. Bir necha daqiqa yo‘l bosganlaridan keyin shaharga kiribdilar. Yo‘llari bir hovliga kelibdi, bu uy dono yigit hamrohining uyi ekan. Shunda dono yigitga qarab hamrohi:\r\n— Mana, men uyimga yetdim, endi siz ham otdan tushib bir piyola choy ichib ketsangiz, — debdi.\r\n— Ichsam icha qolay, marhamatingiz qaytmasin, — debdi dono yigit. Otdan tushibdilar va ichkari kirishibdilar. Uy egasining xotini va qizi bor ekan. Xotini choy tayyorlashga ketganida qizi otasidan so‘rabdi:\r\n— Ota, bu yo‘ldoshingiz kim bo‘ladilar?\r\n— Qizim, so‘rab nima qilarding, bir jinni bilan yo‘ldosh bo‘lgan ekanman, yo‘limiz uy ustidan tushdi, uyga kiring, deb istar-istamas aytgan edim, «Marhamatingiz qaytmasin», deb kirdi, — debdi otasi.\r\n— Nimasi jinni bu yigitning, ota? — so‘rabdi qizi.\r\n— Savollarimi, gap-so‘zimi, nimasi ekanini bilmayman, ishqilib so‘zi tuzsiz ekan.\r\n— Otajon, nimalarni so‘zladi u yigit?\r\nOtasi qiziga yigitning uchta savolini va o‘zining javob bermaganini aytib bersa, qizi otasiga qarab:\r\n— Otajon, bu yigit jinni emas, yomon ham emas. Bu yigit dono ekan. Agar siz bu yigitning savollariga to‘g‘ri tushunsangiz bir dunyo ma’no topardingiz. «Yo siz menga mingashing, yo men sizga mingashay», degani, «Siz so‘zlang, yo men so‘zlay», degani. «Tobutda yotgan o‘likmi yo tirikmi?» degani, «Bu kishining ketida farzandi qoldimi yoki befarzand dunyodan o‘tdimi?» degani. Uchinchisi esa, «Bu bug‘doy sotilganmi yoki sotilmaganmi?» degani, — debdi.\r\nOta yigitning oldiga chiqib choy ichib o‘tiribdi, u shunda:\r\n— Yo‘lda xayolim uyda bo‘lgani uchun savollaringizga javob bera olmagan edim, — deb yigitning yo‘lda bergan savollariga javob beribdi.\r\nShunda dono yigit: «Bu yerda bir sir bor», — deb ko‘nglidan o‘tkazibdi-da, so‘rabdi:\r\n— Uyingizda kimlaringiz bor?\r\n— Bir xotinim va kamolga yetgan bir qizim bor, — debdi u kishi.\r\n— Unday bo‘lsa to‘g‘ri gapiring, bu savollarimning javobini shu ikkovidan biri aytib bermaganmikan?\r\n— Taqsir, shunday, qizim aytib berdi, — debdi soddalik qilib uy egasi.\r\n— Unday bo‘lsa men murodimga yetdim, — debdi dono yigit, — men ko‘ngli ko‘nglimga, so‘zi so‘zimga mos umr yo‘ldoshi izlab yo‘lga chiqqanman. Ayb qilmang, qizingiz bilan bir daqiqa ko‘rishmoq murodini bersangiz, men qizingiz bilan yuzma-yuz uchrashib bir kalima so‘zlashsam, — debdi yigit.\r\nBu gaplarni qiz ham tinglab turgan ekan. Qiz o‘zicha sevinibdi. Dono yigitning xotini bo‘lishni jonu dildan istabdi. Qizning otasi ham bir oz o‘ylanib qolibdi-da, yigitga qarab:\r\n— Sizning iltimosingizni qizim bilan kengashib chiqaman, — debdi.\r\nOta shu so‘zni aytib qizining oldiga chiqibdi. Qizi ham bir sinab ko‘rish maqsadida otasiga: «Borib ayting, qizim ko‘r, qulog‘i garang, oyog‘i lang», deng. Agar shunda ham menga uylanishni istasa, mayli.\r\n— Yolg‘on gapni qanday aytaman, qizim, — debdi otasi.\r\n— Shunday deyavering, xohlasa shu, xohlamasa yo‘q, — debdi sirli kulib qizi.\r\nQizining bu so‘zlarini eshitib otasi mehmon yigitning oldiga chiqibdi va bir oz o‘tirgandan keyin:\r\n— Yigit, siz qizimni ko‘rishni istagan edimgiz, lekin aybli narsani birovga ko‘rsatish yomon. Qizimning aybi ko‘p, — debdi.\r\n— Nima ayblari bor qizingizning, — debdi yigit.\r\n— Qizimning ayblari shu: — ko‘zi ko‘r, qulog‘i garang, oyog‘i lang.\r\n— Shundaymi? — debdi yigit va bir oz o‘ylanib qolibdi, yigit o‘zicha: «Ko‘zi ko‘r degani yomonni ko‘rmagani, qulog‘i garang degani yomonni eshitmagani, oyog‘i langligi yomon yo‘lga yurmagani bo‘lsa kerak. Bu gaplarni qiz o‘rgatgan»— debdi-da, mezbonga:\r\n— Mayli, men shu qizni o‘zimga loyiq ko‘rdim, ketidan afsusim yo‘q, — debdi.\r\nQiz bu gaplarni ham eshitibdi. Keyin otasi qizni yigitning oldiga keltiribdi.\r\n— Mana mening qizim, — debdi.\r\nQiz bilan yigit bir-birlariga bo‘y-basti bilan ham, eshitgan-bilgan gap-so‘zlari bilan ham mos kelibdi. Otasi bir qiziga, bir yigitga qarasa, go‘yoki bir olmani ikki bo‘lib qo‘yganday emish. Shunday qilib, hammalarining roziligi bilan to‘y bo‘libdi, to‘yda yigitning do‘stlari, qizning qarindoshlari xizmat qilishibdi. Shunday qilib, qiz bilan yigit ham, to‘yda bo‘lganlaru eshitgan-bilganlari ham murodu maqsadiga yetibdilar.\r\n\r\n"
    },
    {
      "id": "36",
      "title": "Dono qiz",
      "category": "Hikmatli ertaklar",
      "readTime": "10 daqiqa",
      "isFavorite": false,
      "description": "Podshoning savollariga dono javob topgan qiz va uning aql-zakovati haqida ertak.",
      "content": "Qadim zamonda bir podsho o‘tgan ekan. Kunlardan bir kun podsho o‘z eliga ikkita savol beribdi.\r\n— Shirindan shirin nima? Achchiqdan achchiq nima?\r\nPodsho bu savolni yechish uchun odamlarga qirq kun muhlat beribdi: «Agar hech kim savolni yecha olmasa, yurtga qirg‘in solaman», debdi. Bu savolga hech kim to‘g‘ri javob topa olmabdi. Podsho zulmidan qo‘rqqan xalq boshqa tomonlarga qarab qochib keta boshlabdi.\r\nShu mamlakatda bir kambag‘al chol qizi bilan kun kechirar ekan. Ko‘chadagi shovqinlarni eshitib, qiz tashqariga chiqib qarasa, odamlar to‘p-to‘p bo‘lib qochib ketyapti. Qiz ulardan nima sababdan qochayotganliklarini so‘rabdi. Shunda qochayotganlardan biri shunday debdi: «Podsho butun xalqqa savol bergan. Savolini yechish uchun qirq kun muhlat qo‘ygan. Agarda hech kim yecholmasa, yurtga qirg‘in soladi».\r\nShunda qiz otasini chaqirib, unga:\r\n— Otajon, siz podshoning oldiga borib savolini yeching va yurtni zulmdan qutqaring. Birinchi savolga:— Shirindan shirin — bola shirin. Ikkinchi savolga: Achchiqdan achchiq — o‘lim achchiq, deng, — debdi.\r\nChol podshoning oldiga borib, savoliga javob beribdi. Podsho choldan kim aytganini so‘rabdi. Chol o‘z qizining aytganini ma’lum qilibdi. Chol qizining donoligiga podsho hayron qolibdi. Qizning donoligini yana sinash uchum podsho odamlariga: «Borib ayt, o‘sha qiz ho‘kizni bolalatib bersin», — debdi. Bir qancha kundan keyin podsho odamlari qizning oldiga kelib: «Ho‘kizni bolalatdingmi?» deb so‘rabdilar. Shunda qiz: «Dadam hammomga tuqqani ketgan, kelsa javobini aytaman», debdi. Kelgan odamlar qah-qah urib kulishib: «Hech vaqt erkak kishi ham tug‘adimi?» deganda, qiz: «Ho‘kiz bolalaganda, nima uchun erkak kishi tug‘masin?» deb odamlarni mot qilibdi.\r\nBu gapni odamlar podshoga aytib beribdilar. Podsho qizning aqlliligiga qoyil qolibdi va qirq kechayu qirq kunduz to‘y-tomosha berib qizga uylanibdi.\r\nKunlarning birida podsho ovga ketibdi. Darvozaning oldida odamlarning janjallashayotgan tovushi qizning qulog‘iga eshitilibdi. Qiz qarasa, ikkita qo‘ychivon mojaro qilib turgan ekan. Shunda qiz ulardan janjalning sababini so‘rabdi. Har ikkisining ham ikkiqat qo‘yi bor ekan. Kechqurun bittasining qo‘yi tug‘ib, ikkinchi qo‘yning tagiga yotib olibdi. Qiz ikkovining mojarosini to‘xtatib turganda podsho kelib qolibdi. Xotinining ko‘chaga chiqib turganini ko‘rib, g‘azablanibdi va saroydan xohlagan narsasini olib otasining oldiga jo‘nashini aytibdi. Shunda qiz ketmasdan turib, podsho bilan oxirgi marta o‘tirish qilib, ziyofat berishni so‘rabdi. Podsho rozi bo‘libdi.\r\nQiz xilma-xil nozu ne’matlarni podshoning oldiga qo‘yib, rosa ichiribdi. Shunda podsho mast bo‘lib, yotib qolibdi. Qiz soyabon aravaga podshoni yotqizib, aravakashga bozorlarni aylantirib yurishni aytibdi. Bir vaqt podsho ko‘zini ochib qarasa, xotini bilan aravada bozorlarni aylanib yurgan emish. Shunda podsho xotinidan:\r\n— Nima uchun meni bunday qilib olib yuribsan? — deb so‘rasa, u shunday debdi:\r\n— Ey podshohim, o‘zingiz uydan xohlagan narsangni olib, otangnikiga ket, dedingiz. Uy ichidan xohlaganim siz edingiz, endi uyga olib ketyapman, — debdi.\r\nPodsho qizning donoligiga, aqlliligiga qoyil qolib, u bilan yana turmush kechiravergan ekan."
    },
    {
      "id": "37",
      "title": "Uch avliyo",
      "category": "Hikmatli ertaklar",
      "readTime": "45 daqiqa",
      "isFavorite": false,
      "description": "Aqldan yiroq shahzoda va uning sodiq xotini haqida, sarguzasht, donolik va sadoqatga to‘la ertak.",
      "content": "Bor ekan-da, yo‘q ekan, och ekan-da, to‘q, ekan, juda qadim zamonlarda Davlatshoh degan bir podsho bor ekan. Bu podshoning esi pastroq bir o‘g‘li bor ekan. Kundan-kun, oydan-oy o‘tib, bola yigirma besh yoshga kiribdi. Lekin aqlda yoshiga yetmabdi. Podsho ancha qarib, belidan quvvati, ko‘zidan nuri ketibdi.\r\nKunlardan bir kuni, podsho oltin taxtida o‘tirib: «Men juda qarib qoldim, endi uncha uzoq yashamasam kerak. O’rnimga kimni qo‘ysam ekan, o‘g‘limni podsho qilay desam, esi pastroq bo‘lsa, shuncha yillardan beri to‘plagan molimni bir-ikki oyga ham yetkazmay, sovurib yuboradi», — deb uzoq vaqt o‘ylanib o‘tiribdi. Bir vaqt bir narsa esiga kslganday, birdan sakrab o‘rnidan turib ketibdi. «Ha, topdim, — debdi o‘ziga o‘zi, — o‘g‘limni biron bir aqlli qizga uylantiraman. Xotini unga aql bo‘ladi». Podsho shunday debdi-da, o‘g‘lini chaqirtiribdi.\r\n— O’g‘lim, men yoshimni yashab bo‘ldim. Endi uzoqqa borolmasam kerak. Seni uylantirib, o‘rnimga podsho ko‘tarsam, nima deysan, — debdi.\r\n— Siz shunday deysizu, men yo‘q dermidim. Mayli, uylantirsangiz uylantiring, — debdi o‘g‘li.\r\nPodsho:\r\n— Kimni olib beray, o‘g‘lim? — deb so‘rabdi.\r\n— Kimni istasangiz o‘shani olib bering, — debdi o‘g‘li. Podsho, o‘g‘lini yo‘lga solib yuradigan aqlli kelinni rosa axtaribdi, oxiri bir podshoning qizini uch kun to‘y-tomosha qilib, o‘g‘liga olib beribdi.\r\nOradan uch kecha-yu uch kunduz o‘tibdi. Ertalab podsho o‘g‘lini yoniga chaqirib:\r\n— Qalay, xotindan mamnunmisan, o‘g‘lim? — deb so‘rabdi.\r\n— Menga yoqmadi, yomon ayol ekan, — deb javob beribdi o‘g‘li.\r\n— Endi nima qilasan, — debdi podsho.\r\n— Kelgan joyiga eltib qo‘yaman, — debdi o‘g‘li. Podsho u debdi bo‘lmabdi, bu debdi bo‘lmabdi. O’g‘li xotinini uyiga eltib qo‘yibdi. Oradan uch kun o‘tkazib turib otasiga shunday debdi:\r\n— Ota, meni uylantirib qo‘ying.\r\nPodsho «xo‘p» deb, yana o‘g‘liga xotin izlab shaharma-shahar, mamlakatma-mamlakat kezib chiqibdi. Oxiri bir podshoning qizini topib, uch kui to‘y-tomosha qilib olib beribdi.\r\nOradan uch kecha-yu uch kunduz o‘tibdi, ertalab choy ichib o‘tirib podsho:\r\n— Qalay, o‘g‘lim, bu xotiningdan mamnunmisan? — deb so‘rabdi.\r\n— Yo‘q, — debdi o‘g‘li. — Bu ham menga yoqmadi, yomon xotin ekan.\r\nPodsho nima deyishini bilmay o‘ylanib qolibdi. Keyin o‘g‘lidan so‘rab qolibdi:\r\n— Endi nima qilmoqchisan?\r\n— Tug‘ilib-o‘sgan joyiga jo‘natib yubormoqchimap, — deb javob beribdi o‘g‘li.\r\nPodsho o‘g‘lini ko‘ndirishga xarakat qilibdi, bo‘lmabdi, qizni o‘z uyiga eltib qo‘yibdilar. Kunlar ketidan kunlar, tunlar ketidan tunlar o‘taveribdi. Bir kuni podshoning o‘g‘li otasiga qarab:\r\n— Ota, meni uylantirib qo‘ying, — debdi.\r\nPodsho «xo‘p» debdi. Yana axtarib-axtarib bir podshoning qizini uch kecha-yu uch kunduz to‘y qilib o‘g‘liga olib beribdi. Podshovachcha bu xotini bilan ham uch kecha-yu uch kunduz turib, «yoqmadi», deb uyiga eltib qo‘yibdi. Keyin podshovachcha otasiga qarab, «uylantirib qo‘ning» degan ekan, otasi shunday debdi:\r\n— O’g‘lim, shuncha xotin olib berdim. «Birini o‘poq, birini so‘poq», deb haydab yubording. Endi otga mingin-da, o‘zing axtarib topgin.\r\nPodshovachcha otasidan bu gapni eshitib, otiga minib, qiz axtarib ketibdi. Shaharning obod bir joyiga kelganida bir qizga ko‘zi tushibdi. Qiz juda ham chiroyli emish. Oy desa og‘zi, kun desa ko‘zi bor emish. Shahzoda qizni ko‘rib, yoqtirib, eshigiga belgi qilib, darrov orqasiga qaytibdi. Saroyga kelib, otasiga yoqtirgan qizining turar manzilini aytibdi. Otasi uch kecha-yu uch kunduz to‘y-tomosha qilib, haligi qizni o‘g‘liga olib beribdi. Oradan uch kun o‘tkazib turib, podsho o‘g‘lidan:\r\n— Qalay, bu xotiningdan mamnundirsan o‘g‘lim, — deb so‘rab qolibdi.\r\nShahzoda oldiniga «he, bu ham yomon xotin», deb aytishga ogiz rostlabdi-yu, ammo qizching husni jamolini ko‘z oldiga keltirib, uni uyiga eltib qo‘yishga ko‘zi qiymay, «yaxshi!» deb yuboribdi. Podsho xursand bo‘lib, tag‘in uch kunlik to‘y-tomosha qilibdi.\r\nKunlar ketidan kunlar, tunlar ketidan tunlar o‘ta beribdi, podsho juda qartayib, hatto so‘roq so‘rashga ham yaramay qolibdi. O’larini bilib, podsholik hukmi yetgan joylariga vaziru amaldorlarini yuborib, yetti yillik xirojni undirib olib, hech kimga bildirmay yerto‘laga ko‘mdiribdi. Keyin yoniga kelinini olivolib yerto‘laga kiribdi:\r\n— Bolam, — debdi podsho oltinlarini ko‘rsatib, — mening o‘larim bor, qolarim yo‘q. Belimdan quvvatim, oyog‘imdan darmonim, ko‘zimdan nurim ketdi. Eringizning esi past, shuning uchun ham mendan keyii yurtga podsho bo‘lishiga aqlim yetmaydi. Mana bu ko‘mgan xumlardagi oltinlarni tejab-tergab sarflasanglar, bir umrga yetadi. Mening vafotimdan keyin oltinlarning tasarrufini siz qo‘lga oling, — debdi.\r\nKo‘p o‘tmay podsho olamdan o‘tibdi. Podshoning marosimlari o‘tgandan keyin:\r\n— Endi qo‘lingiz bir oz bo‘shadi, bozorta borib mayda-chuyda xarid qilib kelsangiz, — debdi xotini podshovachchaga.\r\nPodshovachcha «xo‘p» deb xizmatkoriga xalta-xultani ko‘tartirib bozorga ketibdi. Bozorga borib qarasa, yonida puli yo‘q emish. «Esdan chiqarib qoldiribman», — deb uyiga qaytibdi. Uyiga kelsa, xotinining yonida juda ham besunaqay shopmo‘ylov bir barzangi o‘tirgan emish.\r\n— Kim bu, — deb so‘rabdi podshovachcha.\r\n— Tog‘amning o‘g‘li, bozorga kelgan ekan, ko‘rib ketay deb kelibdi.\r\nYigit xotinining gapiga ishonib, bozor qilib kelibdi. Ziyofat katta bo‘libdi, arag‘u sharaq avjiga chiqibdi. Podshovachcha mast bo‘lib qolibdi. Xotini uni eski-tuski ko‘rpachaga o‘rab qo‘yib, o‘zi haligi barzangi bilai qavat-qavat ko‘rpalarda ertalabgacha kayfu safo qilib chiqibdi. Choshtgoh bo‘lganda podshovachcha o‘rnidan tursa, yonida xotini o‘tirgan emish.\r\n— Ko‘p uxlab qoldingiz, — debdi xotini, — turing, choy ichaylik!\r\nPodshovachcha o‘rnidan turibdi, hech narsani payqamabdi.\r\nKunlar ketidan kunlar, tunlar ketidan tunlar o‘taveribdi. Bir kuni podshovachchaning xotini:\r\n— Bozorga borib, bozor qilib kelsangiz-chi, — debdi. Podshovachcha «xo‘p» deb bozorga ketibdi. Bozorga borib yonini qarasa, puli yo‘q. Olib kelay, deb uyiga kelsa, xotini kelishgan, xushmo‘ylov bir yigitcha bnlpp apoq-chapoq gaplashib o‘tirgan emish.\r\nPodshovachchaning jahli chiqib:\r\n— Bu kim? — deb so‘rabdi.\r\n— Meni ko‘rgani amakivachcham kelgan ekan, — deb javob beribdi xotini.\r\nPodshovachcha xotinining gapiga ishonib, ularni qoldirib bozorga ketib, kechga yaqin bozorni qilib qaytib kelibdi. Tuni bilan bazmu ishrat qilishibdi. Yarim kecha bo‘lganda podshovachcha qattiq mast bo‘lib qolibdi, xotini uni eski-tuskiga o‘rab qo‘yib, haligi amakivachcham, degan yigit bilan ertalabgacha kayfu safo qilib chiqibdi. Bir payt podshovachcha boshi og‘rib, ko‘zi tinib o‘rnidan tursa, yonida xotini o‘tirgan emish.\r\nPodshovachcha bu sirni kimga aytishni bilmay rosa hayron bo‘libdi.\r\nOtasining bir o‘rtog‘i bor ekan. «Yaxshisi, otamning o‘rtog‘iga ayta qolay», debdi podshovachcha. Otasinipg do‘stining yo‘lini poylab ko‘cha eshik tagidagi supada o‘tirgan ekan, bir payt o‘tib qolibdi.\r\n— Amaki, sizda maslahatli zarur bir ishim bor edi, — deb podshovachcha bo‘lgan voqealarnn unga aytib beribdi.\r\n— Bu gapni ilgariroq aytishingiz kerak edi, shahzoda, — debdi otasining do‘sti. — Birinchi marta xotpningizning tog‘avachchasi kelgan ekan, ikkinchi marta amakivachchasi kelibdi. Bu gal ammavachchasi keladi. Ammo shuni bir bilib qo‘yingki, xotiningizning ammavachchasi ho‘ bozorning ro‘parasidagi katta do‘konning egasi — boy bo‘ladi. U bir kunlik savdosining pulini yoniga tugib keladi. Endi siz bundoq qiling: kechqurun yaxshilab ziyofat tashkil qiling, bozordan bitta echki terisini sotib olib, uni sanoch qildirib, uni ichingizdan osib oling. Kechqurun ichkilikka o‘tirganda, hadeb qistay bering. O’zingiz aroqni ichgan bo‘ling-da, sanochga quya bering. Mabodo sanoch to‘lib qolsa, bironta bahona toping-da, eshikka chiqib uni to‘kib kiring, yarim kecha bo‘lganda o‘zingizmi mastlikka soling. Keyin nima bo‘lishini ko‘raverasiz.\r\nPodshovachcha xotinining «bozorga borib keliig», deyishini kutib yuribdi. Bir kuni xotini podshovachchaga:\r\n— Bundoq bozor-o‘charga borib kelsangiz-chi, uyda yog‘ ham qolmabdi, — deb qolibdi.\r\nPodshovachcha avvalgidek bamaylixotir «xo‘p» deb bozorga jo‘nab ketibdi. Bozorga borib, katta bir echkining terisini sotib olib, sanoch qildirib, uni ichidan qorniga osib olibdi.\r\nUyiga ertaroq kelib qarasa, xotini mo‘ylovi buralib qulog‘idan oshgan, ko‘zlari olayib qinidan chiqqan bir kishi bilan bemalol gaplashib o‘tirgan emish. Podshovachcha xotinini chetroqqa chaqirib, qulog‘iga sekin:\r\n— Kim bo‘ldi bu? — deb shivirlabdi.\r\n— Ammavachcham, bozorga tushgan ekanlar, yo‘l-yo‘lakay jiyanimni ko‘rib ketay deb kiribdilar, — deb javob beribdi xotini.\r\nShunda podshovachcha:\r\n— Juda yaxshi, — deb ziyofatni boshlab yuboribdi. Dasturxon ustida arag‘u sharaq, meva-yu chevalar to‘lib-toshib yotgan emish.\r\nPodshovachcha araqni ustma-ust suzibdi. O’zi ham ichibdi, xotinining «ammavachchasi» ham beto‘xtov icha beryabdi. Bir payt podshovachchaning ichiga osib olgan sanoch to‘lib qolibdi, hech kimga sezdirmay tashqariga chiqib to‘kib kelib, o‘zini mastlikka sola beribdi. Shunda xotin eski ko‘rpachalarni solibdi. Bir imo qilgan ekan, haligi kishi podshovachchani dast ko‘tarib ko‘rpachaga yotqizibdi. Podshovachcha ko‘rpachaning yirtig‘idan qarab tursa, xotini kimxobu atlas ko‘rpalarni tizza bo‘yi qilib solib, haligi odamnning oldiga kelib, erkalanib, quchoqlab, tizzasiga o‘tiribdi. Boy ham xotinning belidan quchib, dast ko‘tarib ko‘rpachaga qarab otibdi. Ko‘rpada ikkovi suhbatlasha ketibdi. Buni podshovachcha eshitpb yotgan emish.\r\n— Shu tentakka xotin bo‘lguncha, menga xotin bo‘la qolsangiz bo‘lmaydimi? — debdi boy.\r\n— Bu jinnivachchaga xotin bo‘lishimning boisi, — debdi xotin, — yerto‘ladagn otasidan qolgan oltinni qo‘lga kiritishdir. Oltinlarni qo‘lga olgan kunim bu yerdan gumdon bo‘laman-da, sizga tegaman. Basharasi qursin, bu sassiq alafni.\r\n— Bu ko‘p ichib qattiq mast bo‘lib qoldi. Maqsadingizni shu bugunning o‘zidayoq amalga oshirib qo‘ya qolaylik. Oltinlarni joyidan olampz-da, biznikiga ketamiz-qolamiz, — debdi boy. Xotin:\r\n— Bugun oltinlar qaerdaligini bilib oling, boshqa kuni olamiz, — debdi.\r\nIkkovi o‘rnidan turib, yetaklashib, yerto‘laga tushishibdi. Podshovachcha ularning orqasidan chiqibdi. Xotin o‘ynashiga oltin solingan xum ko‘milgan joyni ko‘rsatibdi. Podshovachcha joyiga qaytib, uyquga ketgan bo‘lib, xurrak otib yota beribdi. Xotini ertalabgacha boy bilan aysh-ishrat qilib chiqibdi. Podshovachcha uyqudan turgan bo‘lib, ko‘zini ochsa, yonida xotini «yaxshi uxlab turdingizmi» deb turgan emish.\r\nPodshovachcha hech narsani sezmaganday, xotiniga yaxshi so‘zlar aytib, kulib, erkalabdi. «Kechagi voqeani aytay-chi, otamning do‘sti nima maslahat berar ekan», deb o‘ylab, ko‘chaga chiqibdi. Ko‘chada otasining do‘stini ko‘rib qolibdi. Uni chaqirib, to‘xtatib, bir chekkaga olib chiqibdi-da, kechasi ro‘y bergan voqealarni bittasini ham qoldirmay aytib beribdi.\r\n— Bo‘lmasa, bundoq qilasiz, — deb maslahat beribi otasining do‘sti, — bozorga borib baquvvat-baquvvat yigitlardan to‘rttasini tanlab olasiz. Ularni uyoga olib kelib, «falon so‘mdan beraman, men aytgan narsamni indamay bajarasizlar», deb tayinlaysiz. Keyin xotiningizni tashqariga olib chiqib, rosa do‘pposlaysiz, xotiningiz jonidan o‘tgandan keyin, «dod» deganicha ammavachchasi bo‘lmish boynikiga yetib boradi. Boyni yetaklab, sizni boshlab shahar qozisining oldiga boradi. Xotiningiz chiqaman deydi, siz to‘yda o‘n ming ketgan, to‘lasin, deysiz, oxiri besh ming bersa rozi bo‘lavering. Keyin uyni sotishni ayting, bahosini yigirma ming tilla deng, keyin nima bo‘lishini ko‘ra berasiz.\r\nPodshovachcha otasining do‘stidan bu maslahatni eshitib, uyiga kirib:\r\n— Xotin, men bir bozorga borib kelay, — debdi. Bozorga borib to‘rtta, tog‘ni ursa talqon qiladigan yigitlardan yollab olib uyiga qaytibdi, ularni xotiniga bildirmay mehmonxonaga joylabdi. Podshovachcha choy ustida xotini bilan gap talashib qolib, uni tashqariga sudrab chiqib rosa iylabdi. Xotin, «dod» deganicha ko‘chaga yugurib chiqib, to‘ppa-to‘g‘ri do‘kondor boynikiga boribdi. Uni ergashtirib uyga qaytib, podshovachchani ham olib, shahar qozisining oldiga boribdi:\r\n— Qozi pochcha, — debdi xotin, — meni mana bu zolimdan ajratib qo‘ying. Bo‘lmasa, birdamas-birda urib o‘ldirib qo‘yadi.\r\nShunda yigit ham:\r\n— Men ham ajralaman, ammo to‘yda sarflangan o‘n ming tillani qaytarsin, — debdi.\r\nOrada yana janjal ko‘tarilibdi, xotin «besh ming beraman» desa, podshovachcha «o‘n ming berasan» dermish, oxiri qozining hukmi bilan xotin besh ming tilla beradigan bo‘libdi. Podshovachcha pulni sanab, yoniga solib olibdi. Keyin qoziga yuzlanib turib:\r\n— Qozi pochcha, — debdi, — xotindan ajraldim, endi shaharda turish menga o‘lim, hovlimni sotib, boshqa yurtga ketaman. Hovlimni siz olmaysizmi?\r\nBu gapni eshitib, boy bilan xotinning ko‘zlari qinidan chiqib ketay debdi. Shoshib-pishib, birdaniga «necha pulga sotasan?» — deb so‘rashibdi.\r\n— Yigirma ming tilla, — debdi podshovachcha.\r\nQozi o‘n ming tilla qilibdi. Xotin bilan boy, yerto‘ladagi oltin to‘la xumlarni o‘ylab, hali zamon qozi yigirma mingga bo‘lsa ham olib qo‘yadi, deb vahimaga tushib, «Mayli, aytgan yigirma ming tillangga biz olamiz», deyishibdi.\r\n— Qozi pochcham rozi bo‘lib hukm qilsalar, men nima ham der edim, — debdi podshovachcha.\r\nQozi hovlini yigirma mingga hukm qilibdi. Boyda o‘n ming tilla bor ekan, xolos, qolgan o‘n ming tillani undan-bundan qarz-havola qilib topib, podshovachchaga beribdi. Podshovachcha: «O’n kundan keyin ko‘chib kela beringlar», deb aytibdi.\r\nBesh ming xotin puli, yigirma ming uy pulini yoniga tugib olib, podshovachcha to‘ppa-to‘gri haligi otasining do‘stinikiga kelibdi. Bo‘lgan voqealarni ipidan ignasigacha qoldirmay batafsil aytib beribdi.\r\n— Bo‘lmasa, har bir daqiqa g‘animat, men to‘rt kishilik palov tayyorlab turaman, sen darrov borib, haligi to‘rt mardikorii olib kel, — debdi otasining do‘sti.\r\nPodshovachcha borib, kutib turgan to‘rt mardikorni yetaklab kelibdi, oshni yeganlaridan keyin uyga borib yerto‘laga ko‘milgan xumdagi tillani olib, yana otasining do‘stinikiga kelibdi. To‘rt mardikorga aytgan pulini berib javob berib yuboribdi.\r\nOradan o‘n kun o‘tibdi, podshovachcha bir boladan boyga:\r\n— «Uyni bo‘shatdim, bemalol ko‘chib kela bering!»— deb xabar yuborib, o‘z ishi bilan band bo‘la beribdi.\r\nEndigi gapni boy bilan xotindan eshiting: Boladan uyning bo‘shatilganini eshitgan boyning suyunganidan yuragi yorilib ketay debdi. Boy bilan xotin shoshib-pishib uyga ko‘chib kelishib, «ahmoq podshovachchani rosa bopladik-da!» deyishibdi.\r\nErtasiga ikki ming tilla qarz olgan savdogar boyni chaqirib kelib qolibdi.\r\n— Boy, olgan ikki ming tilla qarzingizni bersangiz men savdoga jo‘naydigan bo‘lib qoldim, — debdi.\r\n— Xo‘p bo‘ladi, hozir olib chiqaman, — deb boy xotinining oldiga boribdi.\r\n— Savdogar ikki ming tillasini qistab kelibdi, qani yur xotin, yerto‘laga ko‘milgan xumdagi tillalarni olib chiqaylik, — debdi.\r\nIkkovlashib yerto‘laga tushishibdi. Qarashsa, xum yo‘q emish, qup-quruq o‘ra turgan emish, xolos.\r\n— Bu qanday gap bo‘ldi, manjalaqi! Sen meni uyimdan, bor pulimdan ayiribgina qoldirmay, o‘n mmng tilla qarzdor ham qilib qo‘yding-ku! — deb, boy yonidan pichog‘iii olib xotinga uribdi. Xotin yerto‘ladan chiqiboq, tashqarida jon beribdi. «Buni ko‘rsa, meni olib borib osishadi. Osilgandan ko‘ra pichoqda o‘lganim ma’qul», deb boy pichoqni o‘ziga uribdi. Bir nafasda boy ham o‘libdi.\r\nSavdogar, boy bobo nega kechikib ketdi, deb uzangiga oyog‘ini tirab devordan qaragan ekan, hovlida bir xotin bilan bir erkak kishi qip-qizil qoniga belanib o‘lib yotgan emish. O’likning boy ekanligini tanib qolib, «Obbo, xudo qoq-tepamdan urdi-ku, qarzimni to‘lagandan ko‘ra o‘lganim ma’qul deb, boyi tushmagur oldin xotinini o‘ldirgan, keyin o‘ziga pichoq urgan. Endi bu yerdan tezroq qochib qolmasam bo‘lmaydi, biron kishi ko‘rib guvohlikka o‘tasan deb, qozima-qozi sudrab yuradi», deb savdogar ham kelgan tomoniga quyon bo‘libdi.\r\nEndigi gapni podshovachchadap eshiting: Podshoning do‘stini o‘n olti yoshli go‘zal bir qizi bor ekan. To‘y-tomosha qilib qizni podshovachchaga beribdi. Kundan-kun o‘tib podshovachchaning xotini homilador bo‘libdi, oy-kuni ham yaqinlashib qolibdi.\r\nPodshoning Yaman viloyatida Hoji Asat degan karvonboshi oshnasi bo‘lar ekan. Savdo ishi bilan har yili bir kelib ketar ekan. O’sha yili ham kelib, karvon saroyiga tushibdi. Saroybondan podshoning o‘lganini eshitib, qatoridagi qirqta karvoni bilan fotiha o‘qigani boribdi. Podshovachcha va uning qaynatasi karvonboshini rosa ziyofat qilishibdi. Ketish oldida podshovachchaning qaynatasi:\r\n— Marhamatli karvonboshi, kuyovimizni birga mamlakatingizga olib ketsangiz. Hech bo‘lmasa savdogarchilikni o‘rgansin, — debdi.\r\nKarvonboshi:\r\n— Bu bola hech yerga bormagan, hech yerni ko‘rmagan, qanday qilib savdogarchilik qila oladi, — debdi.\r\n— Sizning rahbarligingizda savdo-sotiqni o‘rganib olsa ajab emas, — debdi qaynatasi.\r\n— Xo‘p, olib ketsak olib keta qolaylik, — debdi karvonboshi.— Tayyorlikni ko‘ra bersin, biz tuyalardagi narsalarni pul qilib, qaytib kelib, olaketamiz.\r\nQaynatasi kuyoviga savdo-sotiqni o‘rganing deb, qirq tuyaga mol qilib beribdi. Boz ustiga ikki xizmatkor, uch ot beribdi.\r\nKarvonboshi mollarini pullab, kech payt kirib kelibdi. U kuni ham ziyofat ustiga ziyofat bo‘libdi. Ertalab tong otar paytida podshovachcha karvonboshi bilan yo‘lga tushibdi. Ketish oldida qaynatasi:\r\n— Bolam, hamma vaqt Qoravoy karvonboshining gapiga quloq soling. Nima desa o‘shani qiling. Yo‘lda katta bir daryodan o‘tasizlar, daryodan o‘tgandan keyin «Manzilobod» degan mazgil keladi. Shu mazgilda aslo yotmanglar, — deb tayinlabdi.\r\nPodshovachcha Qoravoy karvonboshi boshchiligida «hayyo-hu» deb yo‘lga tushibdi. Yo‘l yurishib, yo‘l yurishsa ham mo‘l yurishib, bir daryoyi azimga yetib kelishibdi. Bir iloj qilib, daryodan o‘tib olib, yo‘lni davom ettirishibdi, kundan-kun, oydan-oy o‘tib, bir manzilga yetib kelishibdi. Bunday joyni hali hech kim ko‘rmagan emish. Turli-tuman gullar ochilib, shoxlarida bulbullar sayrab turgan emish. Karvonboshi: «Turg‘unboy akaning tayinlagan joyi shu bo‘lsa kerak», deb bu manzilda yotib qolmasliklarini aytibdi.\r\n— Shunday obod joyda dam olmay qaerda dam olamiz. Buning ustiga kun ketib qoldi, kechasi qorong‘ida timirskilanib-turtinib yurgandan ko‘ra shu yerda qolganimiz ma’qul emasmi, — deb so‘zida turib olibdi podshovachcha.\r\nQoravoy karvonboshi bilan karvonlar bir tomon bo‘libdi, podshovachcha bir tomon bo‘libdi. «Bu joyda to‘xtamaymiz», — deb ular aytisharmish. «Yo‘q, bu joydan yaxshiroq joy topolmaymnz», deb podshovachcha aytar emish. Oxiri bo‘lmabdi, Qoravoy karvonboshi podshovachchaning yolg‘iz o‘zini qoldirib jo‘nab ketmoqchi bo‘libdi. Keyni: «Qaynatasi menga ishonib qo‘shib bergan edi, buni yolg‘iz tashlab ketish odamgarchilikdan emas», deb tunashga majbur bo‘libdi.\r\nEndi yotaylik deb turishgan ekan, qayoqdandir oy desa og‘zi, kun desa ko‘zi bor bir qiz paydo bo‘lib qolibdi, yoshi o‘n sakkizlarda emish. Husnining shu’lasiga qorong‘i kecha kunduzdagidek bo‘lib ketibdi. Yonida ola mushugi ko‘zini chaqnatib, dumini gajak qilib turganmish. Qiz podshovachchaga qarab, labini tishlab, biqinini ushlab, og‘zidagi saqichiii qars-qarslatib tura beribdi. Avvaliga savdogar karvonlar qizga e’tibor qilishmabdi. Keyin qiz qo‘liga tilla dutorini olib mashq qila ketibdi. Bir mahal hamma mast bo‘lib mudrab uyquga ketayotgan emish. Qiz mashqni to‘xtatibdi.\r\nPodshovachchasi tushmagur birpasda haligi qizga xushtor bo‘lib qolibdi. Qizning ishqi jigaridan teshib o‘tibdi.\r\n— Isming nima? — deb so‘rab qolibdi podshovachcha qizdan.\r\n— Otim Bo‘tako‘z, — deb javob beribdi qiz, noz-karashma bilan. Keyin: «Men bilan garov o‘ynaydigan mard bormi?»— debdi.\r\nYerdan sado chiqsa chiqibdiki, o‘tirganlarning birontasidan bir og‘iz sado chiqmabdi.\r\n— Oralaringda men bilan garov o‘ynaydigan mard bormi? — deb uchinchi martaba so‘raganda, podshovachcha o‘rnidan turib:\r\n— Garovni mana men o‘ynayman. Nimadan garov o‘ynaymiz? — debdi.\r\nQiz:\r\n— Mana bu ola mushugimni ikkimizning o‘rtamizga o‘tkazib qo‘yib, o‘n qadoqlik yog‘ ketadigan chiroq bor, unga o‘n kadoq yog‘ quyib, uni yoqib mushukning boshiga o‘rnatamiz. Mushuk chiroqni ertalabgacha boshidan tushirmay cho‘nqayib o‘tirganicha o‘tirib chiqadi. Mushuk ertalabgacha boshidan siroqni tushirmay chiqsa men yutganim, bordi-yu, qimirlab chproqni tushirib yuborsa, mening yutqizganim, sizning yutganingiz.\r\n— Buni qarang-a, — debdi podshovachcha, — o‘zi mushuk bo‘lsa-yu, boshidan o‘n qadoqli chiroqni ertalabgacha tushirib yubormasa-ya, bu bo‘lmagan gap. Garovda men yutaman. Garov nimadan, o‘ynaganim bo‘lsin, — debdi podshovachcha.\r\n— Sizning xohishingiz, nimadan o‘ynaymiz desangiz o‘shandan o‘ynaymiz.— debdi qiz.\r\n— Qirq tuyada molim bor, o‘shandan o‘ynaymiz, — debdi podshovachcha.\r\nBu gapni eshitib Qoravoy karvonboshining jon-poni chpqib ketibdi. Shoshib-pishib uning qulog‘iga:\r\n— Podshovachcha, garovni o‘ynamang, qizga yutqizib qo‘yasiz, — deb shivirlabdi karvonboshi.\r\n— Yutqizsam yutqizarman, — deb so‘zida turib olibdi podshovachcha.\r\nShu payt qiz podshovachchaga yaqinroq kelib:\r\n— Qani, boshladik, — debdi.\r\nQiz o‘n qadoqlik chiroqqa o‘n qadoq yog‘ solib, uning piligiga o‘t qo‘yib, cho‘nqayib o‘tirgan mushukning boshiga o‘rnatib qo‘yib, dutorini mashq qilib o‘tira beribdi. Mushukning o‘ng tomonida podshovachcha, chap tomonida qiz Qoravoy karvonboshi boshliq savdogar ham gong otguncha mijja qoqmay mushukka termulib chiqibdilar. Mushuk ertalabgacha qimir etmabdi, kun ko‘tarilganda qiz dutorini yerga qo‘yib, zangni chalib, mushukning boshidan chiroqni olibdi.\r\nPodshovachcha yutqizganligini anglab, o‘zini qaerga qo‘yarini bilmay qolibdi. Qiz xizmatkorlariga tuyalardagi mollarni tushirishni buyuribdi.\r\nQoravoy karvonboshi, bizning gapimizga kirmading, endi bilganingni qil, biz ketdik, deb tuyalariga mollarini ortib, Yaman viloyatiga jo‘nab ketibdi. Podshovachcha uch ot va ikki xizmatkor bilan nima qilarini bilmay qolaveribdi. Bir vaqt podshovachcha o‘ziga kelib, ikki xizmatkoriga qarab:\r\n— Endi sizlar otlarga minib orqanglarga qaytinglar. Men karvonlar orqasidan jo‘nayman, qaerga borsa boraman, — debdi.\r\nKarvonlar ancha tezlab ketgan ekan, yetolmabdi. Podshovachcha yo‘l yuribdi, yo‘l yursa ham mo‘l yuribdi. Bir shaharga borib qolibdi. Axtarib-axtarib kiradigan joy, yeyarga non, icharga suv topolmabdi, ko‘cha-ko‘yda yashay boshlabdi. Bu orada podshovachcha otini sotib, pulini yeb bo‘libdi. Oxiri gadoychilik qilibdi — bo‘lmabdi, meshkoblik qilibdi — bo‘lmabdi. Bir mantipazga o‘tqalar bo‘lib, zo‘r-bazo‘r tirikchiligini o‘tkazib yuraveribdi. Podshovachchani bu ahvolda qo‘ying-da, ikki og‘iz gapni xotinidan eshiting:\r\nTo‘qqiz oy, to‘qqiz kun, to‘qqiz daqiqa deganda xotinining ko‘zi yoribdi. Endi ona erini, bola otasini, qaynatasi kuyovini intizorlik bilan kuta boshlashibdi.\r\nEndigi gapni Qoravoy karvonboshidan eshiting: Yamanga yetib borib, mollarini pullab, yana orqasiga qaytib, kundai-kun, oydan oy o‘tib, do‘sti Turg‘unboy yashaydigan shaharga yetib kelibdi. Karvon saroyga qo‘nib, mollarini endi tushirib bo‘lgan ham ekan, oshnasi yetib kelib:\r\n— Kuyov-o‘g‘limiz qani?\r\n— Yo‘lda gapimizga kirmay, siz qo‘nmanglar, degan joyga qo‘nib, o‘sha yerlik bir qiz bilan garov o‘ynab, bor-yo‘q bisotidan ayrilib, qolib ketgan edi, keyin uchratmadik, — deb janob beribdi Qoravoy karvonboshi.\r\nTurg‘unboy ota «Attang!» — debdi-da, iziga qaytibdi. Otasini xafa ko‘rgan qizi:\r\n— Ota, kuyovingiz qaytmabdimi? — deb so‘rabdi.\r\n— Ha, ering mollarini sotib bo‘lib, men Yaman shahrini tomosha qilib, keyinroq boraman, deb qopti, — debdi otasi.\r\nTundan-tun, kundan-kun o‘tarmishki, podshovachchadan darak yo‘q emish.\r\nXotinining rangi somonday sarg‘ayibdi, husni so‘libdi, bir kuni bolasini uxlatib qo‘yib, qo‘liga o‘tkir pichoqni olib, otasining yoniga kirib:\r\n— Ota, — debdi otasiga qarab, — rostini aytsangiz aytganingiz, bo‘lmasa mana shu pichoqni o‘zimga uraman, bebaxt yakka-yu yagona qizingizdan ayrilib qolasiz. Kuyovingiz haqiqatan ham Yaman shahrini tomosha qilaman deb, qolganmi, yoki biron-bir boshqa sabab bilan qolib ketganmi?\r\nOtasi qizining vajohatini ko‘rib, aytmasam o‘zini o‘ldirib qo‘yadi, deb qo‘rqib, Qoravoy karvonboshidan eshitgan gaplarining hammasini aytib beribdi.\r\n— Bo‘lmasa menga ham qirq tuya mol qilib berasiz. Savdogar karvonlar bilan birga borib kuyovingizni, u yutqizgan mollarni ham olib qaytaman.\r\nShunda otasi:\r\n— Bolam, sen uzoq safarga yurmagansan, buning ustiga kichkina qo‘zichog‘ing bor, uni qayga qo‘yasan? — debdi.\r\n— Ota, — debdi qizi, — uzoq safarga chiqmagan bo‘lsam chiqmagandirman, endi chiqsam nima qipti. Bolamga bir iloj qilib siz qarab turarsiz. Agar aytganimga ko‘nmasangiz, pichoqni o‘zimga bir uraman-da, o‘laman ketaman!\r\nOtasi o‘ylanib, «Bittayu-bitta qizim bo‘lsa, qarab tursam kundan-kun so‘lib boryapti. Endi «bormasam o‘zimni o‘ldiraman» deyapti. Nomus kuchlik o‘zi o‘zini o‘ldirib qo‘ysa, bittayu-bitta bolamdan ayrilib qolmayin», deb:\r\n— Qizim, eringning yonig‘a borishga ahd qildingmi? — deb so‘rabdi otasi.\r\n— Ha, ota, ahdim ahd! — debdi qizi.\r\nOtasi rozi bo‘lib, «mayli, borsang bora qol!» debdi. Keyin qizining aytganini qilibdi-da, karvon saroyga borib Qoravoy karvonboshiga uchrabdi.\r\n— Do‘stim, — debdi ota, — qizim sizlar bilan ketishga mendan ruxsat so‘radi. Sizlarni o‘n besh kun kutishsin. O’n besh kunlik xarajatlaringizni men ko‘taraman, — depti.\r\nQoravoy karvonboshi o‘ylanib turib, rozilik beribdi.\r\nPodshovachchaning xotini ikkita yangi tug‘ilgan sichqon bolasini ushlab olib, ular bilan o‘n besh kun kechasi demay, kunduzi demay shug‘ullanibdi. O’n besh kun deganda sichqonlar «kisht» desa yugurib o‘rtaga chiqadigan, «isht» desa ichkariga kiradigan bo‘libdi. Erkakcha kiyib, sochini boshiga turmaklab telpakni kiyib, «kisht-isht»ga o‘rgatgan ikki sichqonini qo‘yniga solib, «Og‘a, Qoravoy karvonboshiga borib ayting, men jo‘nashga tayyorman», — debdi.\r\nOtasi podshovachchadan qolgan oltinlardan sotib qirq tuyaga mol qilib, qiziga uch ot berib, ikki mardikor qo‘shib, «Oy borib, omon kelgin», deb yo‘lga solib yuboribdi.\r\nKarvon yo‘l yuribdi, yo‘l yursa ham mo‘l yuribdi. Bir payt oldingi o‘tgan daryoi azimga stib kelib, undan eson-omon o‘tib, yo‘lda davom etaveribdilar.\r\nOydan-oy, kundan-kun, o‘tib, haligi manzilgohning ustidan chiqib qolishibdi. Manzil yana ham go‘zal joyga aylanib qolgan emish. Sonsiz-sanoqsiz buloqlardan zilol suvlar qaynab chiqib turgan emish, rango-rang gullarning shoxlarida qumri, to‘ti, bulbullar nag‘ma chalayotgan emish. «Otam yotmanglar deb tayinlagan, erim qaysarlik qilib tunab, garovda mol-dunyosidan ajralgan joy shu yer bo‘lsa kerak», — deb o‘ylabdi podshovachchaning xotini, keyin Qoravoy karvonboshiga qarab:\r\n— Shu yerda tunasak-chi, — debdi ayol.\r\n— E, nima deyapsiz, — debdi Qoravoy karvonboshi, — bu yerda yotib qolishni xayolizga ham keltirmang. Bu yerda yotgan odam hech omon ketgan emas. Bilsangiz, eringizning sharmandasi ham xuddi shu yerda chiqqan-ku, axir.\r\n— To‘g‘ri, erimning shu yerda rasvosi chiqqanini eshitganman. Shuni bilib turib shu yerda tunasak deyapman. Shu yerda qolaylik, agar garovda yutqizsam sizlarning qirq tuyadagi mollaringizni ham to‘layman, — deb ayol qattiq turib olibdi. Oxiri bo‘lmabdi, saroyga tuyalarni cho‘ktirib, ular ustidagi mollarini tushirib, ovqatlanishga o‘tirgan ekanlar hamki, ro‘parada qo‘lida oltin dutor ushlagan bir qiz paydo bo‘libdi.\r\nQiz juda go‘zal emish, oy desa og‘zi bormish, kun desa ko‘zi bormish. Mayda qilib o‘rilgan qirq kokili to‘pig‘ini o‘parmish.\r\nQiz tilladan bo‘lgan dutorini mashq qilib, labini tishlab, biqinini ushlab, saqichini «qars-qurs» chaynab turib:\r\n— Qani, oralaringda biz bilan garov o‘ynaydigan mard bormi? — debdi.\r\nYerdan sado chiqsa chiqibdiki, o‘tirganlarning birontasidan «g‘ing» degan ovoz chiqmabdi. Qiz ikkinchi marta so‘raganda, erkakcha kiyim kiygan podshovachchaning xotini o‘rnidan turib:\r\n— Men o‘ynayman. Nimadan o‘ynaymiz? — debdi.\r\n— Yonimdagi ola mushukni ikkimizning o‘rtamizga o‘tqazib qo‘yib, o‘n qadoqlik yog‘ ketadigan chiroqni yondirib boshiga o‘rnataman. Mushuk chiroqni boshidan tushirib yubormay ertalabgacha o‘tirib chiqadi. Mushuk chiroqni ertalabgacha boshidan tushirmasa garovda men yutgan bo‘laman, bordi-yu boshidan tushirib yuborsa, sening yutganing, — debdi qiz.\r\n— Garovni o‘ynaganim bo‘lsin, — debdi podshovachchaning xotini. — Sharti nimadan?\r\n— Sizning xohishingiz, nimadan o‘ynaymiz desangiz o‘shandan o‘ynay beramiz, — debdi qiz.\r\n— Mening qirq tuyada molim bor. Anavi o‘tirgan qirq bir savdogarning qirq bir tuyada moli bor. O’shandan o‘ynaymiz, — debdi podshovachchaning xotini.\r\n— Men roziman, — debdi qiz.\r\nBu gapni eshitib, Qoravoy karvonboshining boshidan hushi uchibdi, podshovachchaning xotiniga qarab:\r\n— Garovga molni tikmang, bu jodugarga yutqizib sharmanda bo‘lamiz, — debdi.\r\n— Parvo qilmang, — debdi xotin.\r\nShu payt haligi qiz o‘n qadoq yog‘ quyilgan chiroqni yoqib, mushukni yetaklab, ayolning oldiga kelib:\r\n— Qani, boshladik, — debdi.\r\nMushukni o‘rtaga o‘tqizib qo‘yib, tilla dutorda mashq qilib o‘tiraveribdi. Savdogar karvonlar bir burchakda har birining uyqusi qochib, «podshovachchaning xotini albatta yutqizib qo‘yadi, biz bo‘lsak, ham moldan, ham otlardan ayrilib, piyoda qolib, cho‘lu biyobonlarda o‘lib ketamiz», deb ming bir tashvishga tushib, mijja qoqmay mushukka termulib o‘tirishibdi. Vaqt o‘ta beribdi, mushuk shu qotganicha qotib, qimir etmay turaveribdi. Qiz ham dutorda mashqini qilib, bamaylixotir o‘tira beribdi.\r\nPodshovachchaning xotini qizga qarab:\r\n— Shu ham mashq qilishmi, qani dutorni menga ber-chi, bir mashq qilib ko‘ray, — debdi.\r\nQiz oltin dutorni ayolga beribdi.\r\nPodshovachchaning xotini mashq qila boshlabdi, u chalgan kuydan savdogar karvonlar uxlab qolibdi. Ammo qiz termulganicha termulib o‘tirgan emish, podshovachchaning xotini ikkinchi kuyni chala boshlabdi, uni eshitgan qiz erib ketib, mudray boshlabdi.\r\nPodshovachchaning xotini uchinchi kuyni chalganda qiz uyquga ketib qolibdi. Podshovachchaning xotini bir qo‘lida dutorni chalib turib, ikkinchi qo‘li bilan qo‘ynidagi sichqonlarni olib qo‘yib yuboribdi. Sichqonlar yo‘rg‘alaganlaricha, mushukning ro‘parasiga borib «chiy-chiylashib» tura bsrishibdi. Sichqonlarni ko‘rgan mushukning qulog‘i tikkannb, mo‘ylovi nayza-nayza bo‘lib, unga tashlanibdi.\r\nShunda boshidagi chiroq yerga tushib chilparchin bo‘libdi. Sharpadan qiz ham, savdogar karvonlar ham uyg‘onib ketishib qarashsa, podshovachchaning xotini dutorni chalib o‘tirgan emish, mushuk mayda-mayda bo‘lib ketgan chiroq ustida ko‘zidan yoshini to‘kib turgan emish. Podshovachchaning xotini sichqonlarga qarab sekin «isht» degan ekan, ular darrov xotinning qo‘yniga qaytib kirib ketishibdi. Haligi qiz mushukning yoniga kelib, uni tepib urib:\r\n— Biz yutqizdik, butun umrim bo‘yicha garovda yutgan mollar ham, o‘zim ham sizniki bo‘ldim, — deb boshini egib tura beribdi. Savdogar karvonlarning ichiga yorug‘ kirib, o‘zlarida yo‘q xursand bo‘lishibdi. Ertalab azonda savdogar karvonlar yutib, olingan mollarni tuyalarga yuklab, «foydani shu yerdayoq qildik» deb, jo‘nash taraddudini ko‘ra boshlabdilar.\r\nPodshovachchaning xotini yutib olgan qirq tuya molni tuyalarga orttirib, ikki xizmatkor bilan otasining oldiga jo‘natib yuborib, qolgan qirq tuya molni olib, qizni ergashtirib Yamanga yo‘l olibdi.\r\nKundan-kun oydan-oy o‘tib, Yamanga ham yetib kelib, bir karvon saroyga tushishibdi. Shahzodaning xotini Bo‘tako‘z oyimni bir xonaga o‘tqazib qo‘yib, o‘zi otlanib rastama-rasta podshovachchani axtarib ketibdi. Kechga yaqin bir rastaning oldida o‘tirgan podshovachchaga uning ko‘zi tushibdi. Podshovachchaning sochlari o‘sib yelkasiga tushgan, ko‘zlaridan nuri ketib, yiring bosib ketgan emish. Kiygan ust-boshiga qarab bo‘lmas emish. Ayol otdan tushib, mantixonaga kirib, mantipaz bolani chaqirib:\r\n— Bir tovoq somsa bilan bir tovoq manti qilib, hu anavi shumshaykb o‘tirgan kishidan kiritib yuboring, — debdi.\r\nMantipaz bu so‘zni eshitib ag‘rayib qolibdi.\r\n— E, og‘a, — debdi u mehmonga qarab, — uning qo‘lidan ovqat yeb bo‘larmidi, ishtahangiz bo‘g‘ilib qoladi, achib-sasib yotibdi-ku, axir. Hidiga aslo turolmaysiz! Menda o‘t qalar edi, sasib-achib ketgandan keyin haydab yuborganman. Har kuni kelib qolgan-qutgan ovqatlarni yeb ketib yuradi bechora. Ovqatni o‘zim olib kela qolay.\r\n— Yo‘q, — debdi ayol, — mantilarni o‘sha kishidan berib yuboring.\r\nMantipaz noiloj bir tovoq manti bilan bir tovoq somsani podshovachchadan kiritib yuboribdi.\r\nPodshovachcha qo‘rqa-qo‘rqa ovqatlarni ko‘tarib xotinining oldiga kirib kelibdi. Xotini erini tanibdi, ammo podshovachcha xotinini tanimabdi, ovqatni qo‘yib yerga qaragancha, chiqib ketayotgan ekan, xotini unga qarab shunday debdi:\r\n— Borib yuz-qo‘llaringni yuvib kel, birga ovqatlanamiz\r\nPodshovachcha unamasa ham qo‘ymabdi. Keyin qo‘rqa-qo‘rqa ariqdan borib yuz-qo‘llarini yuvib qaytib kiribdi. Er-xotin birga ovqatlanishar emishu, ammo podshovachcha yonida o‘tirgan erkak kiyimidagi xotinini fahmlamasmish. Ovqatni yeb bo‘lishib, bir choynakdan ko‘k choy ichishibdi. Podshovachchaga sal jon kirib, yuziga qizil yuguribdi.\r\n— Ovqatlanib bo‘ldingizmi? — debdi xotini.\r\n— Rahmat, aka, ovqatlanib bo‘ldim, — debdi podshovachcha.\r\n— Ovqatlanib bo‘lgan bo‘lsangiz, bir savol bersam maylimi? — debdi ayol.\r\n— Mayli, — debdi podshovachcha.\r\n— Bu shahar odamiga o‘xshamaysiz, qaysi shahardansiz? — deb so‘rabdi ayol.\r\nAyol bu savolni bir necha takrorlabdi, ammo podshovachchaning og‘zidan «lom-mim» degan nido chiqmabdi.\r\nOxiri ayol:\r\n— Nima sababdan o‘zga yurtlarda xor-zor bo‘lib yurasiz «Boshqa yurtda podsho bo‘lguncha o‘z yurtingda gado bo‘l!» deggi so‘zni eshitmaganmisiz? — debdi.\r\nAyolning gapi ta’sir qilib, podshovachcha bir «oh!» tortib:\r\n— Boshimdan o‘tganni so‘zlasam so‘zlay qolay, — debda. Keyin shoshilmay, ko‘rgan-kechirganlarini hech birini qoldirmay bir boshdan so‘zlay ketibdi. Ertalab tong otibdi hamki, podshovachchaning hikoyasi tugamabdi. Tush paygi bo‘lganda podshovachcha: «Keyin siz ko‘rib turgan shu ahvolga tushib qoldim», deb hikoyasini tugatibdi.\r\n— Xafa bo‘lmang, — debdi ayol, uni yupatgan bo‘lyab, — Misr shahrining odami ekansiz. Biz ham Misrdanmnz. Keyin, sizni bu yerdan chiroyli bir ayolga uylantirib qirq tuyaga molni yuklab, ikkita xizmatkor qo‘shsak, biz bilan birga Misrga kegasizmi? — deb so‘rabdi.\r\nPodshovachcha yerga qarab turib, ho‘ngrab yig‘lab yuboribdi.\r\n— Mana bu oltinni oling-da, — debdi ayol, — somsapazga berib, tez qaytib keling.\r\nPodshovachcha somsaning pulini somsapazga berib, tez qaytib kelibdi.\r\n— Endi sartaroshga borib soch-soqolingizni oldiring, bozordan eng yaxshi kiyimlardan olib, hammomga boring, kechqurun falon joydagi karvon saroyga keling, — debdi xotini.\r\nPodshovachcha ayol aytganidek qilib soch-soqollarini oldirib, bozordan shahzodalar kiyadigan kiyimlardan olib, hammomga tushib, yuvinib-taranib, kech payt mehmon aytgan karvon saroyga boribdi. Katta bazm qilib, Bo‘tako‘zni podshovachchaga nikoh qilishibdi. Ertalab podshovachchaga qirq tuyaga molni yuklab berib, unga ikki hamroh qo‘shib Misrga jo‘natibdi, keyin tuyalardagi mollarni pullab, o‘zi ham jo‘nabdi, jadallab podshovachchaga yetib olibdi-da, Misrga uch kunlik yo‘l qolganida u podshovachchaga qarab shunday debdi:\r\n— Shahzoda degan nomingiz bor, ikkinchidan, safarda ancha yuribsiz. Shundoq kirib borsangiz sha’ningizga isnod bo‘lar. Men otimni qichab shaharga ertaroq yetay-da, kelayotganingiz xabarini ota-onangizga bildiray. Kutib olishsin! — debdi.\r\nPodshovachcha rozi bo‘libdi. Xotini qichab yo‘lga tushibdi. Ayol uyiga yetib kelib, otasi va bolasini ko‘rib, hol-ahvol so‘rashib, erkak libosini yechib tashlab, ayol libosini kiyib o‘tira beribdi. Oradan uch kun o‘gibdi, podshovachcha qirq tuya yuki, yonida Bo‘tako‘z yori bilan kirib kelibdi. Podshovachcha uyga kelib, xotiniga ham, bolasiga ham e’tibor qilmabdi, kecha-yu kunduz Bo‘tako‘z bilan bo‘laveribdi.\r\nPodshovachcha kelibdi, deb qarindosh-urug‘lar, tanish-bilishlar yig‘ilishibdi. Katta bazm boshlanibdi. Podshovachcha to‘rda o‘tirib, ko‘rgan-kechirganlarining biriga o‘n yolg‘onni qo‘shib hikoya qila ketibdi. Xotini eshitib o‘tirsa, podshovachcha butunlay yolg‘on gapirayotgan emish. Yoniga kelgan ekan, «Nari tur, sen ham xotinmisan», deb jerkib beribdi.\r\nShunda ayol, «Qirq tuyaga yukni ortib, safarga chiqib, yo‘lda garovga yutqazib qo‘ygan bolam», deb bolasini o‘ng tizzasiga olibdi, «Shaharma-shahar yurib devonachilik qilib, keyin somsapazga shogird tushib, oxiri haydalgan bolam», deb bolasini chap tizzasiga olibdi.\r\n«Bir kimsa oldiga chaqirib, ovqatlantirib, musofirmisan deganda ho‘ngrab yig‘lagan bolam», deb bolasini yana o‘ng tizzasiga olibdi, «Bir ayolga uylantirib qirq tuya mol qilib bersak shahringizga borasizmi?» deganda shu gapni aytgan kishining oyog‘iga yiqilib uni o‘pgan bolam», deb bolasini yana chap tizzasiga olibdi.\r\nShunda podshovachcha yalt etib xotiniga qarabdi, uni tanib, yugurib oldiga kelib oyog‘iga yiqilib uni o‘pib:\r\n— Men ahmoq, nodonni kechir! — debdi.— Mening ko‘zim endi ochildi, birinchi avliyo otam ekan: otam mehnat qil yoki hunar o‘rgan, desa gapiga kirmay, yomon yo‘lga kirdim; ikkinchi avliyo qaynatam ekan: safarga otlantira turib tunama degan joyda tunab, aytganini qilmay, sharmandai sharmisor bo‘ldim. Uchinchi avliyo sen ekansan: sening yaxshiliklaringni bilmay ko‘r bo‘ldim.\r\nPodshovachcha shunday debdi-da, qilichini sug‘urib Bo‘tako‘zni chopmoqchi bo‘lgan ekan, xotini «bunda ayb yo‘q!» deb o‘rtaga tushib, Bo‘tako‘zni olib qolibdi. Bo‘tako‘zni savdogar karvonlardan biriga nikoh qilib berib, podshovachcha o‘z xotini bilan har yili bir-ikki savdoga borib, tinch farog‘atda yashab, murod-maqsadlariga yetibdi."
    },
    {
      "id": "38",
      "title": "Podshoning mot bo'lishi",
      "category": "Hikmatli ertaklar",
      "readTime": "20 daqiqa",
      "isFavorite": false,
      "description": "Donolik va topqirlik bilan podshoning sinovlaridan omon chiqqan vazir va aqlli qiz haqida ertak.",
      "content": "Bir bor ekan, bir yo‘q ekan, qadim zamonda bir podsho bo‘lgan ekan. Podshoning o‘ng qo‘l vazirining oti Hasanumaymanoz, chap qo‘l vazirining oti Paxtak ekan. Ikkovining bir-birini ko‘rgani ko‘zi, otgani o‘qi yo‘q ekan. Doim Paxtak vazir Hasanumaymanoz vazirni yo‘qotish payida yurar ekan. Hasanumaymanoz vazir Paxtak vazirning yomon niyatlarini sezsa ham hech parvo qilmas ekan. Podshoning ikki yonida o‘ttiz beshtadan yetmish o‘rin bo‘lib, har bir kishi o‘z o‘rniga o‘tirar ekan, biri ikkinchisining joyiga o‘tirishga haqqi yo‘q ekan. Anniqsa o‘ng qo‘l vazir Hasanumaymanoz Paxtak vazirning o‘rniga, chap qo‘l vazir Paxtak esa Hasanumaymanoz vazirning o‘rniga o‘tirmas ekan.\r\nKunlardan bir kun podsho o‘ng tomoniga bundoq qarasa, Hasanumaymanoz vaziri o‘rnida yo‘q emish. Podsho yon-atrofdagilaridan:\r\n— Nima uchun Hasanumaymanoz yo‘q? — deb so‘rabdi. Keyin: —Yasovullarga aytinglar, uyidan chaqirib kelishsin,— deb buyuribdi.\r\nShunda Paxtak vazir o‘rnidan irg‘ib turib:\r\n— Podshohim, bir qoshiq qonimdan kechsangiz, bir arzim bor, — deb ikki qo‘lini ko‘ksiga qo‘yib turaveribdi.\r\nPodsho:\r\n— Kechdim, ayt arzingni, — debdi.\r\n— Hasanumaymanozni suyub, dono vazir deb bilasiz. Uning o‘tiradigan o‘rniga bir parcha yuqa qog‘oz qo‘ysak, agar vaziringiz Hasanumaymanoz haqiqatan ham bilag‘on, dono kishi bo‘lsa, qani, shu qog‘ozni bilsin-chi, agar bilmasa unday befahm vazirga sizdek ulug‘ podshohning dargohida joy bo‘lmasligi kerak, — debdi.\r\nBu gap podshoga ham, o‘tirganlarga ham ma’qul tushibdi. Shunda podsho:\r\n— Bir parcha piyoz pardasidek qog‘ozni Husanumaymanozning o‘tiradigan joyidagi ko‘rpachaning orasiga qo‘yinglar, agar qog‘oz borligini sezsa, boshidan oyog‘igacha zarga ko‘maman, bordi-yu, bilmasa, kallasini tanasidan judo qilaman, — deb buyruq qilibdi.\r\nPodsho buyurganidek qilib, bir parcha piyoz pardasidek qog‘ozni Hasanumaymanoz vazir o‘tiradigan ko‘rpachaning qatiga qo‘yishibdi.\r\nBir payt Hasanumaymanoz vazir salom berib kirib kelibdi. Barcha turganlar «Hasanumaymanoz qogoz borligini bilmaydi, endi kallasi tanasidan judo bo‘ladi», deb unga tikilganicha turgan emish.\r\nHasanumaymaioz o‘z joyiga borib o‘tirib, yerga bir qarabdi, keyin osmonga qarabdi.\r\nShunda podsho:\r\n— Ey Hasanumaymanoz vazir, nima sababdan joyingizga o‘tiriboq bir yerga, keyin bir osmonga qarab qo‘ydingiz? — deb so‘rabdi. Hasanumaymanoz vazir o‘rnidan turib:\r\n— Podshohim, bugun yer yo piyoz po‘stidek bpland ko‘tarilibdi, yoki osmon bir parda pastlabdi, — debdi.\r\nPodsho Hasanumaymanoz vazirning donoligiga qoyil qolib, boshidan oyog‘igacha oltinga ko‘mibdi.\r\nKundan-kun, oydan-oy, yildan-yil o‘taveribdi.\r\nHasanumaymanozning obro‘siga obro‘ qo‘shilib borayogganligini ko‘rgan Paxtak vazir, o‘zini qo‘yarga joy, kirarga kovak topolmay qolibdi, kundan-kun g‘azabi orta boribdi. Fikr-zikri raqibini yo‘qotish bo‘libdi.\r\nPodshoning otmish ikki mingta oti bo‘lar ekan, shulardan biri eng yaxshi ko‘rgan tulpor oti ekan. O’sha ot doim podshoning ko‘z oldida egarlangan, yuganlangan holda turar ekan, podsho shu otga nima nom qo‘yish kerak deb, ko‘p o‘ylabdi. Keyin:\r\n— Shu otimga loyiq nom topib bergan kishining boshidan zar to‘kaman, — debdi.\r\nPodshoning ko‘nglidagi nomni topolmasligini bilib, hech kim indamabdi.\r\nShunda chap qo‘l vazir Paxtak irg‘ib o‘rnidan turib:\r\n— E podshohi olam, bir parda qog‘ozni bilgan o‘ng qo‘l vaziringiz Hasanumaymanoz otingizning otini topmay qo‘yarmidi, — debdi.\r\nPodsho o‘ng qo‘l vaziriga qarab:\r\n— Otimga nom topasizmi, Hasanumaymanoz? — deb so‘rabdi. Hasanumaymanoz odob bilan o‘rnidan turib:\r\n— Muhlat bersangiz otingizga nom topishga harakat qilib ko‘raman, — debdi.\r\nPodsho xursand bo‘lib ketib, bir oyga muhlat beribdi.\r\nHasanumaymanoz qulluq qilib, xayrlashib saroydan chiqib ketibdi. Podshoning otiga munosib nom topaman deb qishloqma-qishloq, shaharma-shahar kezib chiqibdi. Xullas, Hasanumaymanoz kirmagan ko‘cha, bormagan qishloq, yurmagan shahar qolmabdi. Yigirma kun kezib yurib, otning nomini topolmay, endi o‘z shahrimga qaytmasam bo‘lmas ekan deb qaytibdi. Yo‘l yurib charchab, suv ichmay chanqab, uyqudan qolib, yurib-yurib bir joyga kelib qolibdi. Qarasa, bir paxsa devor bilan o‘ralgan qo‘rg‘oncha emish. Qo‘rg‘oncha ichida ikkita tom, tomning orqasida bir tup urug‘i pishib turgan nasha o‘sib turgan emish «Shu joy, ajab yaxshi joy ekan, otni shu nashaga boylab, uning tagida o‘zim bir-ikki soat uxlab olsam yaxshi bo‘lardi», deb o‘ylab otning boshini qo‘rg‘onchaga buribdi. Hasanumaymanoz vazir otdan tushib, uni nashaga bog‘lab, «yana besh-o‘n kun muhlatimdai bor-ku», deb yotib ko‘zi uyquga ketibdi.\r\nBir payt oti nashaga suykanib, pishgan nashalarni to‘kib yuboribdi. Shunda qo‘rg‘onchadan bir qiz chiqib:\r\n— E, harom o‘lgur, haybar-chashbar-zuhbar ot ekansan-ku, — debdi.\r\nBu gap Hasanumaymanozning qulog‘iga kirib sapchib o‘rnidan turib ketibdi. Keyin qizning kim ekanlpgini surishtirib bilib, unga uylanmoqchi bo‘libdi. Sovchi qo‘yib, o‘ziga so‘ratibdi. Qizning birgina kampir enasi bor ekan, oldiniga podsho kishilariga bermayman, debdi. Hasanumaymanoz vazirning hali uylanmagan, aqlli va dono yigit ekanligini surishtirib bilib, qizini berishga rozilik bildiribdi. Hasanumaymanoz vazir o‘zida yo‘q xursand bo‘lib, shahariga qaytibdi. Podshoning huzuriga boribdi. Paxtak vazir boshliq ulamolar, Hasanumaymanoz vazirni ko‘rib:\r\n— Bu otning nomini topib kelolmagan, podsho ilgari o‘ldirmasa ham endi o‘ldiradi, — deb turishibdi. Hasanumaymanoz vazir asta borib o‘z o‘rniga o‘tiribli. Podsho:\r\n— E, vazirlarning sarvari Hasanumaymanoz, otimga nom topdingizmi? — debdi.\r\nShunda Hasanumaymanoz vazir:\r\n— Shaharingizning chekkasidagi kichik qo‘rg‘onchada bir kampir bilan uning qizi yashar ekan. Otning nomini o‘sha kampirning qizi aytib berdi. Otingizning nomi «Haybar-Chashbar-Zuhbar» ekan, — debdi.\r\n— Ha, senga uchragan qiz ko‘p aqlli ekan, otning otini topibdi, — debdi podsho xursand bo‘lib.\r\nShunday qilib, Hasanumaymanoz vazir o‘limdan qolibdi.\r\nOradan bir kun o‘tkazib, Paxtak vazirning maslahati bilan podsho otning otini topgan qizni axtarib yo‘lga chiqibdi, so‘rab-so‘rab kampirning uyini topibdi-da, qizni o‘ziga xotinlikka olmoqchi bo‘libdi. Qiz juda ham aqlli, dono ekan. «Saroyda yashaguncha bu yerlarda mol boqib o‘tib ketganim ma’qul», deb o‘ylabdi. U podshoga qarab:\r\n— Taqsir, biz keng dalada o‘sgan dalag‘ovil odammiz, saroyingizga sig‘masmiz, — debdi.\r\n— Yo‘q, saroyga sig‘a berasan, xotinlarim orasida birinchisi bo‘lasan, — debdi podsho.\r\nShunda qiz podsho bilan adi-badi aytishib o‘tirgani bilan ish bitmaydi, debdi o‘ziga-o‘zi. Keyin podshoga qarab:\r\n— Mayli, men rozi, ammo uch hafta muhlat berasiz, —debdi\r\nPodsho noiloj ko‘nibdi. Podsho qaytib ketgandan keyin, qiz erkakcha kiyinib, shaharga kelib, Hasanumaymanoz vazirni topib, bo‘lgan voqeani aytib beribdi.\r\nHasanumaymanoz vazir bilan qiz birinchi bor ko‘rishganidayoq bir-birlarini sevib qolishgan ekan.\r\n— Bo‘pti, siz keta bering, men podshoning bir ilojini qilaman, — debdi Hasanumaymanoz vazir qizga. Qiz uyiga qaytibdi. Ertasiga Hasanumaymanoz vazir kampirnikiga borib, qiz bilan maslahatni bir joyga qo‘yibdi.\r\n— Ikki dona ko‘moch qilib, sizning ikki qo‘ltig‘ingizga qistirib qo‘yamiz, — debdi enasiga qiz.— Podsho ovga o‘tadigan kuni eshikka chiqib o‘tiraverasiz. Podsho yaqin kelganda «Ey podshohim, sizga arzim bor», deb qo‘lingizni ko‘tarib yuborasiz. Ko‘moch g‘ildirab podshoning otining tuyog‘i ostiga boradi. Shunda podsho otining jilovini tortib, to‘xtatib: «Ayt arzingni?» deydi. Shunda siz, Hasanumaymanoz vaziringizdan dod, bog‘chamga suv bermaydi, deysiz. Qolganiii keyin ko‘rasiz, — debdi.\r\nKampir ikki dona ko‘mochni ikki qo‘ltig‘iga qo‘ltiqlab o‘tirgan ekan, siyosat bilan podsho o‘tib qolibdi. Kampir: «Podshohim arz», deb ikki qo‘lini ko‘targan ekan, haligi ko‘mochlar qo‘ltig‘idan tushib, g‘ildirab podshoning otining tuyog‘i ostiga borib qolibdi. Podsho otining jilovini tortib turib:\r\n— Ayt arzingii, — debdi. Shunda kampir:\r\n— Hasanumaymanoz degan vaziringizdan dod, suv bermaydi, ekinlarim qurib ketdi, — debdi.\r\nShunda podsho o‘ng qo‘l vaziri Hasanumaymanozga qarab:\r\n— Nima uchun bu kampirning bog‘chasiga suv bermadingiz? — deb so‘rabdi.\r\nShunda Hasanumaymanoz:\r\n— Podshohi olam, bu kampirning bog‘chasiga bundan ikki hafta oldin bir to‘ng‘iz oralagan ekan, shuning uchun to‘pg‘iz halol joyga harom qadamini bosib ifloslabdi, deb suv bermadim, — debdi.\r\nPodsho vazirning nimaga shama qilayotganini bilib, nima deyishini bilmay, orqasiga qaytibdi. Hasanumaymanoz qishloqda qolib, qizga uylanib, yaxshi hayot kechirib, murodu maqsadiga yetibdi."
    },
    {
      "id": "39",
      "title": "Yamoqchining qizi va podshovachcha",
      "category": "Hikmatli ertaklar",
      "readTime": "15 daqiqa",
      "isFavorite": false,
      "description": "Aqlli va topqir yamoqchining qizi podshovachchaning g‘aroyib sinovidan o‘tib, uni donoligi bilan yengadi.",
      "content": "Bor ekan-da yo‘q ekan, och ekan-da to‘q ekan. Qadim zamonda, Misr degan tomonda bir podsho bo‘lgap ekan. U podshoning bitta-yu bitta o‘g‘li bor ekan. U o‘n yetti yoshga kirganida otasi o‘lib, o‘rniga podsho bo‘libdi. Vazir-vuzarolar hammasi yig‘ilib, podshovachchaga:\r\n— Ey ulug‘ shoh! Siz, endi balog‘atga yetdingiz, uylanishingiz zarur, — deyishibdi. Podshovachcha ularga:\r\n— Xayr mayli, uylansam uylanay. Menga shunday xotin topinglarki, qaysiki, un elasa keti qimirlamasin, — debdi.\r\nVazir-vuzarolari, chor tarafga odam qo‘yib, hamma qizlarni tekshira boshlashibdi. Sinalmagan bironta qiz qolmabdiki, lekin u aytgan qiz toiilmabdi. Podshovachchaga:\r\n— Hamma qizlarga un elatib ko‘rildi. Biroq siz aytgan qiz hech qaerdan topilmadi, — deb xabar berishibdi. Podshovachcha:\r\n— Yana bir marta, yaxshiroq tekshirib ko‘ringlar, — debdi.\r\nVazir-vuzarolar ko‘p kampirlarni yollab har tomonga jo‘natishibdi. Shaharning chet bir mahallasida yamoqchi usta bo‘lib, uning o‘n to‘rt yoshli qizi bor ekai. Haligi yollangan kampirlardan bittasi qiz axtarib yurib, apa shu yamoqchining eshigiga kirib qolibdi. Choy-poy qilishib, gapirishib o‘tirib kampir qizga:\r\n— Ey chiroyli qiz! Sening baxting ochilib turibdi. Qani, bir un elab ko‘r-chi, agar un elaganingda keting qimirlamasa, podshovachchamiz seni qirq kecha-yu qirq kupduz to‘y berib, xotinlikka oladi, — debdi. Qiz unga:\r\n— Mening ham, unday ahmoq podshovachchaga tega qolay, deb ko‘zim uchayotgani yo‘q, — debdi. Kampir:\r\n— Hay, podshovachchaga tegmasang, qanday odamga tegasan? — debdi. Qiz unga:\r\n— Men, ovqat yeganda mo‘ylovi qimirlamaydigan yigitga tegaman, — debdi.\r\nKampir, qizdan bu javobni eshitib podshovachchaga xabar qilibdi.\r\nPodshovachcha bu xabarni eshitib juda xursand bo‘libdi:\r\n— Men ana shunday, mening gaplarimga javob topib beradigan esliroq qiz istagan edim. Mening istagim ana shu qiz ekan, — debdi. Yana o‘zicha: «Esi-ku joyida ekan, chiroyi ham bormikin, bir ko‘rish kerak», degan fikrga kelibdi. Haligi kampirni chaqirib: — Uni qanday qilib ko‘rish mumkin? — degan ekan, kampir:\r\n— Bitta tovoqqa holva to‘latib, holvafurush bo‘lib, qizning eshigi tagidan, «holva ketdiyo», deb o‘tasan. Qiz, holva olish uchun yugurib chiqadi. Ana shunda ko‘rasan, — debdi.\r\nPodshovachcha kampirning aytganini qilib, bitta patnisga holva tuzab, qizning eshigining tagidan «holva ketdiyo», deb o‘tib ketayotgan ekan, qiz yugurib ko‘chaga chiqib:\r\n— Holva necha pul? — debdi. Podshovachcha unga:\r\n— Holva pulga sotilmaydi, — debdi. Qiz:\r\n— Nimaga sotiladi? — degan ekan. Podshovachcha:\r\n— Bir o‘pich bersangiz, tovoq-povog‘i bilan beraman, — debdi. Qiz hali yosh ekan. Yaxshi-yomon gapni hali ajratmas ekan. O’pichni berib, bir tovoq holvani olib uyiga qochibdi. Podshovachcha ertasi kuni karnay-surnaylar bilan, qancha amaldoru lashkarboshilari bilan, oldingi safda ot o‘ynatib qizning eshigi oldidan o‘tibdi. Qiz karnay-surnay ovozini eshitib, ko‘chaga yugurib chiqibdi. Buni ko‘rgan podshovachcha:\r\n— Ey, bir tovoq holvaga o‘pich bergan qiz, — debdi. Qiz buni eshitib, ura solib uyiga qochibdi. Rosa uyalibdi, oxiri otasiga:\r\n— Ey otajonim, menga bir po‘stin tikib bering. U po‘stinning har bir tukiga bittadan qo‘ng‘iroq taqilgan bo‘lsin, — debdi.\r\nYamoqchi, qizining aytganlaridan ham ziyodaroq qilib, po‘stin tikib, har bir tukiga bittadan qo‘ng‘iroq taqtiribdi.\r\nQiz uni qo‘liga olib, podshoning saroyiga jo‘nabdi. Yarim kechada, po‘stinni teskari qilib, kiyib, sekin-sekin podshovachcha uxlayotgan uyga kiribdi. Haligi qo‘ng‘iroqlarni jaranglatganicha, yugurib borib, shahzodaning ustiga minib olibdi. Podshovachcha, uyqu aralash qo‘rqib ketib: «Subhonollo, subhonollo» dermish. U zo‘rg‘a es-hushini yig‘ib olib:\r\n— Sen kimsan? — degan ekan, qiz:\r\n— Men Azroilman, joningni olgani keldim, — debdi. Podshovachcha qo‘rqib ketib, yalinishga tushibdi:\r\n— Ey Azroil hazratlari, mening jonimni olmang. Jonimning evaziga, nima desangiz shuni beray, niml desangiz shuni qilay! O’n gulimdan bir gulim ochilmagan yigitman! — debdi. Shu vaqt qiz:\r\n— Xayr, mayli, bunchalik ekan, buning bitta-yu bitta iloji bor. Agar, jon-diling bilan shu ishni qilsang, yana ellik yil umr ko‘rasan, — debdi. Podshovachcha:\r\n— Mayli, nima desangiz ham jon-dilim bilap qilaman, — debdi.\r\n«Azroil» unga:\r\n— To‘pig‘imni o‘p! O’shanda yana ellik yil umr ko‘rasan, — debdi.\r\nPodshovachcha «Azroil»ning to‘pig‘ini o‘pibdi. «Azroil» esa shu zahoti ko‘zdan g‘oyib bo‘libdi.\r\nPodshovachcha ertasiga vazir-vuzarolari va lashkar boshilari bilan karnay-surnaylarni chaldirib o‘yin-kulgi qilib safning oldida ot o‘ynatib o‘tib ketayotgan ekan, qiz yugurib ko‘chaga chiqibdi. Uni ko‘rib podshovachcha:\r\n— Ey, bir tovoq holvaga o‘pich bergan qiz, — debdi. Qiz bo‘lsa:\r\n— Ey Azroilning to‘pig‘ini o‘pgan yigit, — deb baqiribdi.\r\nPodsho, buni eshitib, yer yorilmabdi-yu, yerga kirib ketmabdi. Qizga eshittirib:\r\n— Hap seni, qarab tur! Bir qoshiq qoningni ichmasam; otamning o‘g‘limasman, — debdi.\r\nShu kuniyoq sovchi kelib: «Ertaga to‘y» deb tayinlab ketibdi. Qiz, qovoqdan odam yasattiribdi. U qovoqning ichini shinni bilan to‘lg‘izdiribdi. To‘y ham bo‘lib o‘tibdi. Yangalar qizni yolg‘iz qoldirib chiqib ketnshibdi. Yangalar chiqib ketishi bilan qiz o‘rniga haligi shinni to‘ldirilgan qovoqni qo‘yib, o‘zi tokchaga chiqib, berkinib o‘tiribdi. Kuyov kirib:\r\n— Ha, mana endi sening qoningni ichadigan kun keldi, — deb, qilichini yalangochlab, qovoqni chopib tashlabdi. Shinnilar to‘kilib ketibdi. Podsho yonidan qoshig‘ini chiqarib, «Qizning qoni»dan bir qoshiq ichibdi. Qarasa, juda shirin ekan.\r\n— Eh, sening qoning shunchalik shirin ekan, o‘zing qanday eding-a? — debdi. Shu zahoti qiz, tokchadan irg‘ib tushib:\r\n— O’zim, mana shundayman, — deb qo‘llarini ikki yoqqa keribdi. Shunday qilib qiz podshovachchani yenggan ekan va murod-maqsadiga yetgan ekan."
    },
    {
      "id": "40",
      "title": "Eng katta zulm",
      "category": "Muhabbat haqida",
      "readTime": "25 daqiqa",
      "isFavorite": false,
      "description": "O‘z qiziga zulm qilgan podsho va uning qizi boshidan kechirgan sarguzashtli va ibratli hikoya.",
      "content": "Bor ekan, yo‘q ekan, bir podsho bor eqan. Uning bitta-yu bitta qizi bor ekan. Kunlarning birida podshoning xotini vafot etibdi. Undan bitta tilla kovush qolibdi. Podsho mamlakatga jar soldiribdi: «Ushbu tilla kovush kimga to‘g‘ri kelsa, podsho o‘shani xotinlikka oladi», debdi.\r\nTilla kovushni uch-to‘rt xotin ko‘tarib eshikma-eshik yurib, butun mamlakatdagi xotin-qizga kiygizib chiqibdi, kovush hech kimning oyog‘iga to‘g‘ri kelmabdi.\r\nXotinlar podsho huzuriga kelib:\r\n— Hurmatli podshohim! Biz kirmagan eshik, u kovushni kiymagan xotin-qiz qolmadi, endi nima qilamiz? — debdilar. Shunda podsho:\r\n— Rost aytinglar, hech kim qolmadimi? Nahotki, mening mamlakatimda shu kovush to‘g‘ri keladigan qiz topilmasa, — debdi.\r\nXotinlardan biri:\r\n— Hurmatli podshohim! Faqat o‘zingizning qizingiz qoldi, xolos, — debdi. Podsho:\r\n— Boringlar, kovushni qizimga kiydirib ko‘ringlar, agar oyog‘iga to‘g‘ri kelsa, qizim bo‘lsa ham olaman, — debdi.\r\nXotinlar saroyga kirib, kovushni qizga kiydiribdilar. Kovush qizga to‘g‘ri kelibdi. Shundan keyin, podsho o‘z qizini olish uchun qirq kecha-yu qirq kunduz to‘p qilishga buyruq beribdi. Podsho to‘y-tomoshada kayf-safo surib tursin. Endi gapni qiz bechoradan eshiting:\r\nQiz nima qilishini bilmay kecha-kunduz yig‘labdi. Oxiri o‘zicha bir fikrga kelibdi. Qiz turgan saroyga yaqin joyda kigiz bosuvchi usta bor ekan. Qiz otasining xazinasiga kirib, ikki yengiga tilla to‘ldirib chiqibdi va kigizchi kishining uyiga boribdi. Unga boshidan o‘tgan voqeani yig‘lab aytibdi. Keyin u kishidan: «Menga bitta odam qiyofasida kigiz to‘qib bering. Men uni kiyib shahardan tashqariga chiqib ketaman. Bu ishni faqat siz bilingu men bilay. Kigiz qirq kungacha bitsin», deb iltimos qilib, ikki yengidagi tillani usta oldiga to‘kibdi. Usta ham qizning ko‘z yoshlariga rahm qilib, rozi bo‘libdi.\r\nKunlardan kun o‘tib, bir kam qirq kunda kigiz tayyor bo‘libdi. Qiz kigizni kiygach, odamga ham, maxluqqa ham o‘xshamay qolibdi. Qiz kechasi hech kimga bildirman, kigizni kiyib, shahardan chiqib ketibdi. Bechora qiz cho‘l kezib, tog‘lar oshib, daryolar kechib, uzoq tun va kunlar horib-charchab yo‘l yuribdi. Yo‘l yursa ham mo‘l yurib, boshqa bir mamlakatga kirib boribdi. U mamlakatning bir yosh shahzodasi bo‘lar ekan. U qush uchirib, shu qush kimning boshiga qo‘nsa, shuni olaman, degan ekan. Kigiz kiygan qiz bir qishloqqa yaqin yerda charchab dam olib o‘tirgan ekan. Shu payt shahzodaning qushi kelib kigiz ustiga qo‘nibdi. Shahzoda bir necha yigitlar bilan qushning orqasidan quvib kelsa, qush bir narsa ustiga qo‘nib turgan emish. U na odamga, na maxluqqa o‘xshar emish. Shahzoda hayron bo‘lib, achchig‘lanib, qushni boshqatdan uchiribdi, qush yana kelib kigiz ustiga qo‘nibdi. Yigit qushni yana boshqatdan uchiribdi. Qush aylanib yana o‘sha kigiz ustiga qo‘nibdi. Oxiri shahzoda kigizga: «Ey, sen kimsan? Odam desam hamma joying yung, hayvon desam odam shaklidasan, ins-jins desam g‘oyib bo‘lmaysan? O’zing nimasan?» deb so‘rabdi. Shunda kigiz: «Xudo meni shunday tusda yaratgan, men shunday qo‘rqinchln bo‘lganim bilan kishiga zarar yetkazmayman. Agar iloji bo‘lsa meni hovlingizga olib ketsangiz, xizmatingizni qilib yuraman», debdi.\r\nShahzoda uyiga kelib bo‘lgan voqeani onasiga aytibdi. Onasi:\r\n— Mayli, bolam, u ham xudoning maxluqi, olib kela qol: suv tashib, o‘tin yorib yurar, — debdi. Shahzoda kigiz qizni uyiga olib kelibdi. Qiz bechora kechgacha tinmay xizmat qilib yura beribdi. Uni hech kim nazar-pisand qilmabdi, u ham ko‘pchilikka aralasha olmabdi, uni ko‘rgan odam qo‘rqar ekan. Agar shahzodaning uyiga biror odam kelsa, yo qo‘shnilardan biri chiqib qolsa, «kigizlaringni ushlab-turinglar», der ekan.\r\nShahzoda: «Men qush uchirsamu kigizga qo‘nsa, demak mening baxtim yo‘q ekan. Men endi dunyodan shunday o‘taman», deb o‘z podsholigini qila beribdi.\r\nKunlarning birida boshqa bir mamlakatning podshosi shahzodani to‘yga taklif qilibdi. Shahzoda kigiz qizga uy poylatib, onasi va ukalari bilan to‘yga ketibdi. Ular jo‘nagandan keyin, qiz ham darrov kigizni yechib, ular orqasidan o‘zini ko‘rsatmay keta beribdi. To‘yxonada shahzodani juda izzat-hurmat bilan kutib olishibdi. Ularning orqasidan qiz ham kirib boribdi.\r\nQizni shahzodadan ham ortiq hurmat bilan kutib olishibdi. To‘yda o‘tirgan yigitlar qizning qaysi mamlakatdan kelganini bilishga shoshilibdilar. Qizni olib kirib eng yuqori joyga o‘tqazibdilar. Uning oldiga turli xil noz-ne’matlar va taomlar qo‘yibdilar. Butun uy ichidagilarning ko‘zi qizda bo‘libdi. Qiz o‘tirgan uyda shahzoda va uning onasi ham o‘tirgan ekanlar. Lekin ular qizni tanimabdilar. Shahzoda esa qizni sevib qolibdi. Qiz bilan so‘zlashib, unga bitta uzugini beribdi. To‘y tugamay turib, qiz ketishga ruxsat so‘rabdi. Lekin unga javob berishmabdi. Qiz: «Vaqtli ketmasam bo‘lmaydi», deb turib olibdi. Ular: «Birontamiz olib borib qo‘yaylik», desalar ham ko‘nmabdi.Nihoyat, qiz o‘rnidan turib, to‘ydagilar bilan xayrlashib uyga qaytibdi. Qizning chiqib kegishi bilanoq, «go‘zal qizdan ortib qolgan taomlar tabarruk», deb bir uy xotin dasturxondagi taom va mevalarni bo‘lishib olibdi. Qiz uyga kelib darrov kigizni kiyib olib, hech kim ko‘rmaganday uy ishlari bilan shug‘ullanib o‘tiribdi. Kech bo‘lgach, shahzoda bilan onasi xam to‘ydan qaytishibdn. Shahzoda bilan onasi to‘yxonada ko‘rgan go‘zal qizni bir-biriga maqtashibdi. Shahzoda: «Men o‘sha qizni qaerdan bo‘lsa ham topib kelaman», degan qarorga kelibdi. Shahzodaning onasi:\r\n— Kigiz, ana bu dasturxon ichida senga har xil taomlar olib keldim. To‘yga bir chiroyli qiz keldiki, uning go‘zalligi hech kimda yo‘q. Qani o‘shanday kelinim bo‘lsa. Undan qolgan ovqatlar senga tabarruk, deb olib keldim, dasturxonni ochib, olib yegin, — debdi.\r\nErtasiga ertalab shahzoda qizni axtarib ketmoqchi bo‘lib, yo‘l uchun non buyuribdi. Shahzsdaning snasi non yasayotganda, kigiz:\r\n— Jsn buvi, men ham non yasay, — debdi. Shunda buvisi:\r\n— Qo‘y, sen non yasama! Sening qo‘lingda yasalgan nonni kim yeydi! — debdi. Kigiz ko‘nmabdi: «Hech kim yemasa mayli, o‘zim yeyman», debdi-da, bitta non yasab, uning ichiga qo‘lidagi uzugini solib qo‘yibdi. Shahzoda safarga tayyorlanibdi. Uning jo‘nashi oldidan kigiz:\r\n— Aka! Nonning ichida bitta men yasagan non bor, o‘shani yemasdan teng ikkiga bo‘lib suvga tashlang, — debdi.\r\nShundan keyin shahzoda ona va ukalari bilan xayrlashib safarga jo‘nabdi. U yo‘l yurib, yo‘l yursa ham mo‘l yurib, yetti kun deganda bir toqqa yetib boribdi. Nihoyatda charchab, qorni ochgan ekan. Bir yerga o‘ltirib, bir oz ovqatlangisi kelibdi. Xurjunidan non olmoqchi bo‘lib qo‘lini solgan ekan, qo‘liga yung aralashgan non chiqib qolibdi. Shahzoda nonni teng ikkiga bo‘lsa, o‘rtasidan uzuk chiqibdi. Shahzoda uzukni tanibdi. Sevinib orqasiga qaytibdi. Yetti kun deganda uyiga qaytib kelibdi. Safardan tez qaytgan shahzodani ko‘rgan onasi hayron bo‘libdi. Safardan tez qaytish sababini onasi so‘ramabdi. Shahzoda ham sirni onasiga aytmabdi. Ertasiga ertalab taxtga chiqish oldidan.\r\n— Ona, mastava qiling-da, kigiz qizdan chiqarib yuboring, — debdi.\r\n— Voy, bolam, uning qo‘lidan qanday ovqat ichasan, o‘zim olib chiqib beraman, yoki o‘z ukang olib chiqib berar, — debdi. Shahzoda:\r\n— Yo‘q, ona, aytganimni qiling, — debdi-da, taxtga chiqib ketibdi. Shahzodaning onasi mastavani tayyorlab, kosaga quyib, kigizga olib chiqib berishni buyuribdi, kigiz ko‘nmabdi. Onasi: «Men aytgandan keyin olib chiqib ber!» debdi. Oxirida qiz shahzodaga ovqat olib chiqishga majbur bo‘libdi. Zinadan chiqayotganida ataylab oshni to‘kib yuboribdi va uyga qaytib kiribdi. Kampir kosaga yana osh quyib beribdi. Kigiz qiz bu safar ovqatni to‘kmay taxtga olib chiqib shahzodaga beribdi. Shahzoda qizdan kigizni yechishni so‘rabdi. Qiz ko‘nmabdi. Shahzoda yana qayta-qayta iltimos qilibdi. Oxiri qiz yechinishga majbur bo‘libdi. Shunda shahzoda ko‘rsa, to‘yda ko‘rishgan o‘sha chiroyli qiz. Shunda sevinib ketibdi. O’z baxtidan xursand bo‘lib qiz bilan ancha vaqtgacha suhbatlashib o‘tiribdi. Kigizning kechikkanidan xavotirlangan ona kichik o‘g‘lini uning orqasidan chiqaribdi. Bola taxtga chiqib qarasa, akasi to‘yda bo‘lgan chiroyli qiz bilan mastava ichib o‘tirgan emish. Bola darrov orqasiga qaytib, onasiga xabar beribdi. Buni eshitgan ona quvonib tashqariga chiqib, taxtga qarasa, o‘sha chiroyli qizni ko‘ribdi. Ona qiz bilan quchoqlashib ko‘rishibdi. Qiz boshidan o‘tgan voqealarni boshidan oxirigacha so‘zlab beribdi. Shahzoda qirq kecha-yu qirq kunduz to‘y qilib, qizga uylanibdi.\r\nShunday qilib, ular shod-xurram hayot kechirib tursinlar, endi ikki og‘iz gapni qizning dadasi — podshodan eshiting.\r\nQirq kecha-yu qirq kunduz to‘y-tomoshadan keyin podsho qarasa, qiz yo‘q. Butun shaharga jar soldirib, qizni qidirtirib, uni hech qaerdan topolmabdi.\r\nQizni qidirib, qirq yigiti bilan shahardan chiqib ketibdi. Ular yo‘l yursa ham mo‘l yurib, kunlarning birida, oziq-ovqatlari tugab, o‘zlari nihoyatda charchab qolibdilar. Podsho qirq yigiti bilan qirq o‘g‘riga duchor bo‘libdi. Podsho yigitlari o‘g‘rilar bilan urusha boshlabdi. Shunda podsho qochib qolibdi. O’g‘rilar esa podshoning yigitlarini qirib tashlabdi. O’g‘rilar podshoni ham o‘ldirdik deb, qirq yigitning kiyimlarini kiyib, otlarini olib, bir necha kun yo‘l yurib, podshoning shahriga kirib kelibdilar. O’g‘rilarning boshlig‘i podsho bo‘lib olibdi. O’zining o‘ttiz to‘qqizta sherigiga shunday debdi:\r\n— Mening davrimda xohlagan shaharingga kirib, xohlagan narsani olib chiqib yura ber!\r\nUlarni o‘ttiz to‘qqizta shaharga tarqatib yuboribdi.\r\nPodsho qalandar sifatida shaharma-shahar kezib, kunlardan bir kun qizning shahriga borib qolibdi. U shaharda qalandarlik naqshini aytib yura beribdi. Bir kun qiz qalandarning dong‘ini eshitibdi. Shahzodadan qalandarni o‘z saroyiga keltirishni iltimos qilibdi. Shahzoda qalandarni chaqirtiribdi. Qiz qalandarni ko‘rishi bilanoq o‘z dadasi ekanini bilibdi-da, darhol jazolashni bugaribdi. Shahzoda ko‘nmabdi. Lekin qiz otasining o‘z qiziga qattiq zulm qilganini yana qayta gapirib beribdi-da uni o‘limga buyurtiribdi,\r\nShunday qilib, qiz shahzoda bilan umr kechirib, murod-maqsadiga yetibdi."
    },
    {
      "id": "41",
      "title": "Dehqon",
      "category": "Hikmatli ertaklar",
      "readTime": "10 daqiqa",
      "isFavorite": false,
      "description": "Mehnatkash dehqon va zolim bek o‘rtasidagi donolik, mehnat va adolat haqida ertak.",
      "content": "Bir dehqon qo‘sh haydab turgan ekan, podshoning qushbegisi ot minib katta yo‘ldan o‘tib qolibdi. Dehqonga ko‘zi tushib:\r\n— Hormang! — debdi.\r\nDehqon eshitsa ham o‘zini eshitmaganga solib, «xo‘sh, jonivor!» deb ho‘kizlarini qaytarib, yerni hayday beribdi. Bek: «Qulog‘i karmi buning, nega indamaydi yoki bu chol meni pisand qilmayaptimi», deb o‘ylabdi va yana unga qattiqroq: «Hormang!» debdi. Dehqon boshini bir qimirlatib, yana ishini davom ettiraveribdi. Bek g‘azablanib jo‘nab ketibdi. Qo‘rg‘onga borib, xizmatkorlariga buyruq beribdi.\r\n— Boringlar, o‘sha dehqonning qo‘lini orqasiga bog‘lab, shu yerga haydab kelinglar!\r\nGirandalar dehqonni ushlab, qo‘lini orqasiga bog‘lab, bek qoshiga olib kelishibdi. Dehqon bekni ko‘rib:\r\n— Assalomu alaykum, bor bo‘ling, bor bo‘ling, — debdi. Bek:\r\n— Ey ahmoq chol, qo‘ling orqangga bog‘landi, oldimga kelding, endi o‘lishingni bilding. Dalada ikki marta «Hormang», desam ham «Bor bo‘ling», demading, — debdi.\r\nShunda dehqon:\r\n— Taqsir, o‘sha vaqtda ekadigan yerimning obi-tobi joyida edi, bor bo‘ling, deyishga ham vaqtim yo‘q edi. Bir tobidan qochmasin, dedim. Endi oldingizga keldim, qancha «bor bo‘ling» kerak bo‘lsa, ola bering — debdi.\r\n— Bir botmon yerdan qancha g‘alla olasan? — debdi bek. Dehqon:\r\n— Taqsir, agar ikkita yaxshi ho‘kizim, bir xizmatkorim bo‘lsa, bir botmon yerdan ikki yuz botmon g‘alla olaman, — debdi.\r\nBek:\r\n— Agar bir botmon yerdan ikki yuz botmon g‘alla olsang olganing, bo‘lmasa, boshing o‘limda, moling talovda, — debdi-da, bu so‘zni xatga yozib, muhr bostirib beribdi.\r\nAna endi dehqon bir botmon yerni mo‘ljallab, tizza bo‘yi qilib haydatibdi, tuprog‘ini almashtirib tobiga keltiribdi. Dehqon yerga oq jo‘xori ekibdi. Jo‘xorilar ikki quloq bo‘lganda orasiga lavlagi ham sepibdi. Lavlagi dum tortibdi, har bir lavlagi tagiga chelak-chelak go‘ng solibdi. Lavlagi barg chiqarganda, bitta qo‘ymay barglarini yulib olibdi. Jo‘xori ham yetilib shamol bo‘lsa, takalagi bir-biriga urilib shovillay boshlabdi. Lavlagining har bittasi ko‘zaday-ko‘zaday bo‘lib yetilibdi. Dehqonning hosili yetilib tayyor bo‘libdi. Bek va amaldorlari kelib:\r\n— Qani, dehqon, bir botmon yerdan ikki yuz botmon hosil olganingni ko‘rsat-chi! — debdi.\r\nDehqon oq jo‘xorini yig‘ib, yanchib, o‘lchatib qarasa, yuz botmon chiqibdi. Shunda bek:\r\n— Ikki yuz botmon hosil olaman degan eding-ku, qani qolgan yuz botmon hosil? — debdi.\r\nDehqon:\r\n— Shoshmanglar, hozir ekinimning bolasini oldinglar, onasi hali yerda yotibdi, — debdi.\r\nBekning xizmatkorlari lavlagini yig‘ib olib qarashsa, har qaysisi ko‘zaday-ko‘zaday kelar emish. Ularni o‘lchashsa ikki yuz yigirma botmon chiqibdi. Bek dehqon o‘z mo‘ljalidan ziyoda hosil olganini ko‘rib, alamiga chidolmay, g‘azablanib:\r\n— Sen shuncha hosilni nima qilasan, bu hosil beklikka kerak, — debdi va xizmatkorlariga:\r\n— Bu hosilning uchdan biri qoldirilib, qolgani qo‘rg‘onga olib ketilsin! — deb buyuribdi.\r\nU otini minib, qo‘rg‘on tomonga qarab jo‘nabdi. Dehqon mo‘l hosil olish yo‘lini bilsa ham, o‘z mehnatining natijasidan mahrum bo‘lib qola beribdi.\r\n\r\n"
    },
    {
      "id": "42",
      "title": "Kanizak bilan podsho",
      "category": "Hikmatli ertaklar",
      "readTime": "8 daqiqa",
      "isFavorite": false,
      "description": "Aqlli kanizak podshoga og‘ir xabarni yetkazish va donoligi bilan uni mot qilishi haqida ertak.",
      "content": "Podshoning qirqta xotini bor ekan. Ularning ichida Sarvigul degani juda chiroyli ekan. Uni podsho hamma xotinlaridan ko‘proq sevar ekan. Kunlarning birida malika o‘zining ismi go‘zalligiga mos emasligi to‘g‘risida podshoga shikoyat qilibdi. Shunda podsho: «Agar bundan keyin kimki malikani Sarvigul deb atasa, tilini kesib, og‘ziga qo‘rg‘oshin quyaman», deb farmon chiqaribdi.\r\nIttifoqo, farmon chiqqan kuni Sarvigul bog‘da sayr qilib yurar ekan. Uni uyqu bosibdi. Gullar orasiga qo‘yilgan so‘rida yotib uxlabdi. Bir qancha vaqtdan keyin uyg‘otmoqchi bo‘lganlarida malikaning qazo qilganligi ma’lum bo‘libdi. Kanizlarni qayg‘u bosibdi. Bu xabar saroydagi kishilarga ham tez vaqt ichida ma’lum bo‘libdi. Ammo, bu xabarni podshoga yetkazish eng og‘ir, mushkul ish ekan. Chunki, birinchidan, malikaga yangi nom qo‘yilguncha yo‘q, ikkinchidan, avvalgi ismini aytib xabar qilingan taqdirda podsho o‘z farmoniga muvofiq xabar bergan kishini jazolashi turgan gap ekan. Podshoga ma’lum qilinmabdi. Lekin, o‘likning yota berishi mumkin emas-ku. Buning ustiga, o‘z vaqtida xabar berilmagani uchun saroydagi kishilar yana jazolanishi mumkin. Saroy kishilari bu mushkul ishdan qutulish yo‘lini qidira boshlabdilar. Shu paytda, kanizaklardan biri dadil ovoz bilan:\r\n— Men borib xabar qilaman, — debdi. Boshqalar masxara qilib:\r\n— Shuncha aqli rasolar turganda, senga chikora, o‘lging kelyaptimi, — deyishibdi.\r\n— Mayli, — debdi kanizak va chopib, podsho yoniga kelibdi. Podsho taxtda o‘tirgan ekan. Qiz eshikka yaqinlashib, eshik tirqishidan astagina ovoz bilan bir misra she’r o‘qibdi:\r\n\r\nSarvigulning soyasida so‘ldi gul, netmoq kerak?\r\n\r\nPodsho bu misrani eshitgach, g‘am ostida qolib javob beribdi:\r\n\r\nBargidan tobut yasab, guldin kafan etmoq kerak.\r\n\r\nMushkul ish hal bo‘libdi. Sarvigulni ko‘mibdilar, keyin podsho shu xabarni yetkazgan kanizakni huzuriga chaqirtiribdi. Kanizak podsho qarshisida bosh egib turar ekan.\r\nPodsho:\r\n— Malikaning o‘limi haqidagi xabarni menga sen yetkazdingmi? — deb so‘rabdi.\r\n— Shunday, podshohi olam! —debdi kanizak. Podsho:\r\n— Bu ishing uchun senga davlatimning yarmini berdim, — debdi.\r\n— Marhamatlari uchun tashakkur, — debdi qiz, — men ham o‘z davlatimning yarmiga sizni sherik qildim, bo‘lmasa.\r\nPodshoning jahli chiqibdi.\r\n— Sen kimning qarshisida turg‘aningni unutma! Men mamlakat shohiman, davlatning barchasi menda! Sen qul qizda davlat nima qilsin, ey beaql maxluq!..\r\n— Afv etsinlar, podshohi olam, — debdi qiz, — davlatingizning hammasini bersangiz ham uni o‘z aql-idrokimning yarmiga teng ko‘rmayman!\r\nKanizakning bu javobidan podsho indayolmay, mot bo‘lib yerga qarabdi."
    },
    {
      "id": "43",
      "title": "Sirli tush",
      "category": "Hikmatli ertaklar",
      "readTime": "28 daqiqa",
      "description": "Podshoning qizi Oina va o'tinchi Salom o'rtasidagi muhabbat hikoyasi. Oina sehrli tushni ta'bir qiladi va otasi tomonidan qatl qilinadi, lekin Salom bilan uchrashadi va baxtli hayot kechiradi.",
      "isFavorite": false,
      "content": "Bor ekan, yo‘q ekan, och ekan, to‘q ekan, qadim zamonda, Bag‘dod tomonda Zunnun nomli podsho yashar ekan. Podshoning bir necha xotinlari bo‘lib, hech biridan farzand ko‘rmabdi. Farzandsizlik alami podshoning jon-jonidan o‘tibdi. Oxirgi marta uylanishga qasd qilib, boy ham, kambag‘al ham bo‘lmagan bir kishining qiziga uylanibdi. U homilador bo‘lib, dunyoda go‘zallikda hech tengi yo‘q bir qiz tug‘ibdi. Qizga Oina deb ism qo‘yibdilar. Oina kundan-kunga katta bo‘la boshlabdi. U juda ham ziyrak, aqlli qiz bo‘lib o‘sibdi. Sakkiz-o‘n yoshlarida qiz podsholik ishlarida otasiga yordam bera boshlabdi.\r\nPodsho toj-taxtimga, davlatimga ega bo‘ladigan qizim bor deb, xotirjam bo‘lib kayf-safoga, maishatga berilib ketibdi.\r\nKunlardan bir kun podsho ko‘shkda dam olib uxlab qolgan ekan, bir qush sharq tomondan uchib kelibdi-da, uning boshida ikki marta “g‘aq-g‘aq” deb, g‘arb tomonga uchib ketibdi va birozdan so‘ng g‘arb tomondan qaytib kelib, yana “g‘aq-g‘aq” deb sharq tomonga uchib ketibdi. Podsho uyg‘onib qarasa tushi ekan. Hayron bo‘lib, bu sirni kimga aytishini bilmasdan, besh-o‘n kun sir tutibdi. Lekin tashvish tortib, ko‘rgan tushining ta’birini bilmoqchi bo‘libdi. Buning uchun avval vazirlarini chaqirib, maslahat so‘rabdi. Vazirlar shahardagi butun mulla va ulamolarni chaqirib, ulardan so‘rashni maslahat beribdilar. Podsho uch kun ichida shaharning butun katta-kichik ulamo-fuzalolarini chaqirib, ko‘rgan tushining ta’birini aytib berishni so‘rabdi, lekin bironta odam ham javob bera olmabdi. Podsho ularni o‘limga hukm qilibdi. Buni eshitib qolgan dono qiz — Oina otasi oldiga chiqib, salom va ta’zim qilib, tushning ta’birini o‘zi aytib berishini bildiribdi. Podsho ruxsat beribdi. Shunda Oina:\r\n— Hurmatli padar, qushning sharqdan g‘arbga uchib ketayotib aytgani “Yaxshi xotin gadoni shoh qiladi”, g‘arbdan sharqqa qaytishidagisi esa “Yomon xotin erni gado qiladi”, deganidir, — debdi. Bu gapni eshitgan podsho darg‘azab bo‘libdi, Oinaga qarab:\r\n— Meni podsholik darajasiga yetkazgan sening onang emas, — debdi-da, Oinani o‘limga buyuribdi. Vazirlar va jallodlar qizni o‘ldirmaslik uchun hiyla o‘ylab topibdilar. Ulardan biri podshoga:\r\n— Podshohi olam, hamma narsadan farzand dog‘i yomon. Oina har holda farzandingiz, uni ko‘z oldingizda o‘ldirsak, otalik mehringiz albatta qo‘zg‘alur, shuning uchun sizga hurmat yuzasidan qizingiz Oinani bir dasht-biyobonga olib borib o‘ldirsak, — debdi. Podsho boshini qimirlatib, “mayli” degan ishorani bildiribdi. Shundan so‘ng jallodlar qizni dasht-biyobonga olib chiqib, qo‘l va oyog‘ini mahkam bog‘lab tashlab kelibdilar.\r\nOina dasht-biyobonda qo‘l-oyog‘i bog‘liq holda ikki kun ochlik azobini tortib yotibdi, uchinchi kuni Oina uzoqdan bir odamning qorasini ko‘ribdi. Ko‘ringan odam qizning oldiga kelib, darrov uning qo‘l-oyog‘ini yechibdi va qizdan hol-ahvol so‘rabdi, qiz biroz dam olib o‘ziga kelgach, bo‘lgan voqeani yigitga aytib beribdi va yigitning nima ish qilishini so‘rabdi. Yigit o‘zining hech kimi yo‘qligini, tirikchilik uchun faqat o‘tin terib, uni bozorga olib borib sotib, kun kechirishini aytibdi.\r\nYigitning ota-onasi yoshligida ochlikdan o‘lib ketganidan keyin, u o‘tin terib kun ko‘rishga majbur bo‘lgan ekan, u har kuni bir bog‘ o‘tin terar, tergan o‘tinini bir dona non badaliga sotar ekan, yigitning nomi Salom ekan. Salom bir dona nonga qanoat qilib yashar ekan, Oina bilan uchrashganidan so‘ng Oina unga yordam beribdi. Bir bog‘ o‘tinni yigit tersa, bir bog‘ o‘tinni qiz teradigan bo‘libdi. Ikki bog‘ o‘tinni ikki nonga sotib, birgalashib tirikchilik qilishibdi. Bir kun Oina Salomga:\r\n— Endi ikki bog‘ o‘rniga uch bog‘ o‘tin teraylik: ikki bog‘i non uchun bo‘lsa, bir bog‘i boshqa kamchiligimiz uchun yaraydi, — debdi.\r\nBir necha kun shu xilda ishlab, oz-moz pul orttirishibdi. Oina bu pulni Salomning qo‘liga berib, bir dona igna, iрak, bosh kiyimi tikish uchun tag olib kelishni buyuribdi. Salom olib kelibdi. Qiz bir necha kun o‘tirib do‘ppi tikib, Salomga beribdi.\r\n— Buni bir dona oltinga soting, puliga bozorda nima ko‘rinsa shuni oling, — debdi.\r\nSalom ajoyib do‘ppini bir oltinga sotibdi. Yigit bozorni aylanib, ko‘ringan narsani olib kelmoqchi bo‘libdi. Bir joyda ko‘pgina odamlarning to‘planib turganini ko‘ribdi. Shu to‘plangan odamlar oldiga borib qarasa, o‘rtada turgan bir qalandar: “Bitta gapim bor, kim bir tilla bersa aytaman”, der emish. Salom: “Xayr, qalandarning gapini shu bir oltinga sotib olsam ola qolay”, deb bir oltinni qalandarga beribdi. Qalandar esa bir oltinni olib: “Omin, boshing bilan kirib, oyog‘ing bilan chiqqin”, deb duo qi-libdi. Salom uyga qaytib kelib, Oinaga:\r\n— Bosh kiyimni bir oltinga sotdim, bozorni aylanib ko‘ringan narsani olay desam, bir qalandar “bir tillalik gapim bor”, deb turgan ekan, shu gapni eshitgim kelib bir tillani unga berdim, u menga: “Boshing bilan kirib, oyog‘ing bilan chiqqin”, dedi, — debdi.\r\nOina bu safarcha mayli deb, yana ikkinchi marta iрak va tag oldirib, do‘ppi tikib tayyorlab beribdi va:\r\n— Buni bir tillaga sotib ko‘ringan narsani olib keling, — deb tayinlabdi.\r\nSalom bosh kiyimni olib borib bir tillaga sotibdi. Yana aylanib yurib, haligi qalandarga duch kelibdi. Qalandar yana kechagi gapni hadeb takrorlamoqda ekan. Salom bu safar ham qalandarning gapini eshitgisi kelib, bir tillani unga beribdi.\r\nQalandar:\r\n— “Bugungi achchig‘ingni, albatta, ertaga qo‘y”, — debdi. Yigit qilgan ishini Oinaga borib aytibdi. Sabri tugagan Oina oxirgi marta bosh kiyim tikib berib, bir tillaga sotishni va ko‘ringan narsani olib kelishni buyuribdi. Salom bu safar ham bosh kiyimini avvalgidek sotib, yana o‘sha qalandarga uchrab, bir oltinga gap sotib olibdi. Bu safar qalandar:\r\n— “Har kimniki o‘ziga, oy ko‘rinar ko‘ziga”, — debdi.\r\nSalom uyga qaytibdi. Bu voqeani eshitgan Oina juda xafa bo‘libdi.\r\n— Har safar shu hol qaytarila bersa, nima yeb tirikchilik qilamiz. “Bo‘lmaganga bo‘lishma” deganlaridek sizga yordam qilay desam, siz mening mehnatimni qadrlamadingiz, oltinlarga gap sotib olib keldingiz, — debdi.\r\nOina Salom bilan uchrashgandan keyin umr iрlarini bir-birlariga bog‘lagan ekanlar. Ular shaharning eng chekkasida katta bir qayrag‘och tagida o‘zlariga kichkina bir yerto‘la qilib olgan ekanlar. Ikkisi shu yerto‘lada yashashar ekan. Oina Salomning qilgan ishidan xafa bo‘lib o‘tirganida ko‘chadan o‘tayotgan karvonlarning qo‘ng‘irog‘i eshitilib qolibdi. Oina yugurib chiqib, karvonboshiga o‘z eri Salomni karvon bilan birga olib ketishni, o‘ziga yarasha bir ish berishni iltimos qilibdi. Karvonboshi rozi bo‘lib, Salomni karvonni yetaklab borishi uchun xizmatga olibdi. Salom Oinaga o‘zi qaytib kelgunicha yetadigan oziq-ovqat qoldirib ketibdi.\r\nOina qoldirgan narsalarni juda ehtiyotlik bilan sarflab, erining kelishini kutibdi.\r\nSalom uzoq yo‘lda yurib karvonlarning xizmatini qilib, boshidan ko‘p mashaqqatlarni kechiribdi. Karvon uzoq shaharlarga borib qaytib kelayotganida issiq jazirama qum cho‘llaridan o‘tmoqda ekan. Karvon ahliga ma’lum bo‘lgan bu qum cho‘llarida faqat bir quduq bo‘lib, yo‘lovchilar undan bahramand bo‘lar ekanlar. Bu cho‘lda undan boshqa quduq yo‘q ekan. Bu safar suvsagan karvon ahli quduqdan suv olmoqchi bo‘lsa, hech suv chiqmabdi. Shundan so‘ng odam tushirishga majbur bo‘lib-dilar. Bir xizmatkorni belidan bog‘lab quduq ichiga tushiribdilar. So‘ngra tortib olsalar tushgan odamning boshi kesilgan holda tanasi chiqibdi. Yana boshqa odamni tushirishibdi. Yana shunday bo‘libdi. Kimni quduqqa tushirishsa, boshi kesilgan holda tanasi chiqaveribdi. Bu ahvoldan taajjublangan karvon ahli nima qilishini bilmay, shoshib qolibdi. Manzil yiroq, suv albatta kerak. Agar suv bo‘lmasa, hammasi halok bo‘lishi mumkin. Shunda Salom.\r\n— Mayli, men tushay, baxtimni sinab ko‘ray, meni belimdan bog‘lamangiz, oyog‘imdan bog‘lab, boshim bilan sekin-sekin tushiringiz, — debdi. Chunki xuddi shu paytda qalandardan bir tillaga sotib olgan gapi esiga tushgan ekan.\r\nSalomni quduqqa sekin-sekin tushirayotganlarida tirikmi yo o‘ldimi deb “Salom” deb chaqirishibdi. Shunda birdan Salomning esiga “Assalomu alaykum” so‘zi kelibdi-da, “Assalomu alaykum” deb yuboribdi. Quduq tagida ikki dev bir-biriga ro‘baro‘ bo‘lib o‘tirgan ekan. Birinchisining qo‘lida toshbaqa, ikkinchisining quchog‘ida bir go‘zal qiz turgan emish. “Assalomu” so‘zi devlarga ma’qul bo‘lib, yigitning boshini uzmabdilar, undan gap so‘ray boshlabdilar. Devlardan biri yigitga:\r\n— Ey, odamzod, biz ikkimiz bir yildan buyon tortishib o‘ltiribmiz. Birimiz mana bu qizni, birimiz esa mana bu toshbaqani yaxshi ko‘ramiz. Seningcha qaysi biri yaxshiroq, agar to‘g‘ri javob bersang, har qanday talabing bo‘lsa ham bajarishga tayyormiz, — debdilar.\r\nSalomning esiga qalandardan bir oltinga sotib olgan gapi tushib, darhol:\r\n— Har kimniki o‘ziga, oy ko‘rinar ko‘ziga, — debdi.\r\nBu so‘zdan xursand bo‘lgan devlar qah-qah otib kulib yuboribdilar va suv yo‘lini ochib beribdilar. Salom chelakda suv chiqara berib butun karvonni ta’minlabdi. Suv chiqarib bo‘lgach, devlar Salomga juda ko‘p oltin, gavhar va qimmatbaho narsalar in’om qilishibdi. Salom quduqdan chiqqach, suvga sarob bo‘lgan karvon ahli uni juda xursand bo‘lib kutib olishibdi. Karvonlar manzilga tezroq yetib olish uchun yana yo‘lga ravona bo‘libdilar.\r\nOina eri ketgach, o‘zi yolg‘iz kun kechira boshlabdi. Uning qornida gumonasi qolgan ekan, oy-kuni yetganda bir o‘g‘il tug‘ibdi.\r\nXuddi o‘g‘il tug‘ilgan kuni Oinalar yashab turgan yerto‘la tepasidagi qayrag‘ochda qaldirg‘och ham bola ochgan ekan. Shuning uchun Oina o‘g‘liga Qaldirg‘ochbek deb nom qo‘yibdi. Bola kundan-kunga o‘sib, katta bo‘la boshlabdi. U endi onasiga yordam beradigan bo‘lib qolibdi.\r\nKunlardan bir kun Oina ota-onasini va uzoq muddatdan buyon kelmayotgan erini o‘ylab xafa bo‘lib yig‘labdi. Shunda Qaldirg‘ochbek:\r\n— Ona, nega yig‘laysiz? —debdi.\r\nOina:\r\n— O‘g‘lim, senga qarab turib yig‘layapman. Sen ancha katta bo‘lib qolding, qo‘lingdan har ish keladigan bo‘ldi, otang bo‘lganda sen unga yordam berarding, bechora otang tirikchilikning hasratida ketganicha dom-u daragi yo‘q. Тirikmi, o‘lganmi, bilmayman. Seni ko‘rganda albatta quvonar edi, — debdi. Shu kuni ona-bola uzoq gaplashib, hasratlashib uyquga ketibdilar.\r\nТun yarmidan o‘tganda karvonlar shaharga yaqinlashibdi. Salom uyiga yaqinlashgan sari xotini Oinani o‘ylab: ”U meni kutmagandir, boshqa erga tekkan bo‘lsa kerak yoki ochlikdan o‘lgan bo‘lsa kerak”, deb o‘ylayveribdi. Qayrag‘och tagiga yetib kelganda, tong yaqinlashgan ekan. Salom tuyaga ortilgan o‘ziga qarashli oltin, gavhar va qimmatbaho narsalarni tushiribdi, karvonlar bilan xayrlashib, sekin yerto‘laga tusha boshlabdi. Тushib qarasa, Oina qattiq uyquda, yonida bir chiroyli yigit yotgan emish. Darhol pichog‘ini qinidan olib uni o‘ldirmoqchi bo‘libdi, lekin qalandardan bir tillaga sotib olgan “Bugungi achchig‘ingni, albatta, ertaga qo‘y!” degan gapi esiga tushib qolibdi. Salom achchig‘ini to‘xtatib: “Avval uyg‘otay, gap so‘rab, anig‘ini bilay, so‘ngra o‘ldiray, har bir ishda haqiqat kerak, o‘ldirish qochmas, o‘ldirib qo‘ygandan keyingi pushaymon arzimas”, deb xotinini uyg‘otibdi. Oina ko‘zini ochib qarasa, qarshisida eri Salom turgan emish. Sevinganidan birdan qichqirib yuboribdi:\r\n— Тur, Qaldirg‘ochbek, dadang, keldi, — deb o‘g‘lini ham uyg‘otibdi. Ota-bola yig‘lab ko‘rishibdilar. Shundan so‘ng er-xotin boshidan o‘tgan barcha voqealarni bir-birlariga aytib beribdilar. Achchig‘ini ertaga qo‘yganiga Salom xursand bo‘libdi. Chunki uxlab yotgan yigit o‘g‘li ekaniga quvonibdi. Salomning keltirgan boyligini ko‘rib Oina benihoyat shodlanibdi. Ehtiyot bilan sarflash uchun reja tuzibdi. Oina avvalo zolim otasidan o‘ch olmoqchi bo‘libdi. Buning uchun otasining saroyiga o‘xshagan saroy bino qilishni, saroy tayyor bo‘lgach, ota-onasini mehmonga chaqirib, o‘zini tanitishni o‘ylabdi.\r\nOinaning maslahati bilan Salom shahardagi eng yaxshi ustalar, duradgorlar va naqsh soluvchi o‘ymakorlarni to‘plab, bino qurdira boshlabdi. Oina saroy rejasini o‘zi chizib beribdi. Imoratlarni otasining binosi taxlitida qurdiribdi. Imorat bir oyda tayyor bo‘libdi. Binoning ichki-tashqi bezaklari juda yaxshi qilinibdi. Binoga qo‘yish uchun podshoning uyida qanday jihozlar bo‘lsa, shunday jihozlarni toptiribdi.\r\nUngacha Oina va Salomning dong‘i butun shaharga, hattoki boshqa shaharlarga ham tarqalibdi. Qizning otasi — podsho imoratni ko‘rar ekan-u, lekin o‘z qizini va Salomni tanimas ekan. Imoratlar bitgach, podsho Salomga imoratning ichki bezaklarini ham kirib tomosha qilmog‘ini aytibdi.\r\nSalom podshoni xotini bilan mehmonga chaqiribdi. Podsho: Oinaning onasi va yana bir necha xotinlarini olib, mehmonga kelibdi. Oina katta tayyorgarlik bilan ularni kutib olibdi.\r\nPodsho imoratga asta oyog‘ini qo‘yib kira boshlab, to mehmon bo‘ladigan xonaga yetguncha ajoyib manzarani ko‘ribdi. Uylar, uylardagi xilma-xil buyumlar go‘yo podsho uyidagidek. Bu holdan taajjublangan podsho sukut bilan mehmonxonaga kirib o‘tiribdi. Dasturxondagi turli mevalar, ajoyib taomlarni ko‘rib, yana hayron qolibdi. Hammasidan ham, ayniqsa, shu uy podshoning mehmonxonasiga o‘xshagani va undagi buyumlar ham podshonikiga o‘xshagani uchun podsho ichida: “Men podsho bo‘lsam-u, mening fuqarom shu darajaga yetib, mendan o‘tib ketsa, bu qanaqasi”, deb rashk qilibdi.\r\nZiyofat davom etib turgan paytda Oina mehmonxonaga kirib kelibdi, mehmonlarga salom berib, ularning kelganiga o‘z xursandligini bildiribdi, so‘ngra otasiga shunday debdi:\r\n— Otajon, meni kechiring, tush ta’birini aytgan gunohkor qizingiz Oina — men bo‘laman. Men sizga haqiqatni aytgan edim. Mana, kuyovingiz kimsasiz o‘tinchi edi. Ikkimiz birgalashib mehnat qildik, xor bo‘lmadik, och qolmadik, reja bilan ish qilib bordik, mehnatdan bosh tortmadik, kam bo‘lmadik. Natijada sizning darajangizga yetdik. Demak, gadoni podsho qiladigan ham xotin ekan, — deb otasiga ta’zim qilibdi.\r\nPodsho Oinani ko‘rib, hushidan ketibdi, hushiga kelgach, o‘zining butun qilmishlariga pushaymon qilibdi va bu kechirilmas gunohlari uchun Xudoga tavba qilib, uzr so‘rabdi.\r\nQiz otasini kechiribdi. Podsho butun toj-u taxtini Oinaning o‘g‘li Qaldirg‘ochbekka tutibdi. Shunday qilib, er-xotin — Salom, Oina va o‘g‘li Qaldirg‘ochbek har ikki saroyda tinch yashay boshlashibdi."
    }
  ]
}
